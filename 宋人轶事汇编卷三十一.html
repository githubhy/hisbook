<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>40 宋人轶事汇编卷三十一 | 历史上的一些人</title>
<meta name="author" content="林峰">
<meta name="description" content="40.1 朱　弁  朱弁，字少张，徽州人，学文颇工。早岁漂泊，游京洛间。晁以道为学官于朝，一见喜之，归以从女。弁以启谢之云：「事大夫之贤者，以其兄子妻之。」又以李虚中之术，较量休咎，游公卿间。六飞在维扬，有荐之者，授修武郎、合门宣赞舍人，副王正道伦出疆，被拘在朔庭。因正道之归，賷表于上……上览之感怆，厚恤其家。《挥麈三录》卷三。...">
<meta name="generator" content="bookdown 0.26 with bs4_book()">
<meta property="og:title" content="40 宋人轶事汇编卷三十一 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="40.1 朱　弁  朱弁，字少张，徽州人，学文颇工。早岁漂泊，游京洛间。晁以道为学官于朝，一见喜之，归以从女。弁以启谢之云：「事大夫之贤者，以其兄子妻之。」又以李虚中之术，较量休咎，游公卿间。六飞在维扬，有荐之者，授修武郎、合门宣赞舍人，副王正道伦出疆，被拘在朔庭。因正道之归，賷表于上……上览之感怆，厚恤其家。《挥麈三录》卷三。...">
<meta name="twitter:card" content="summary">
<meta name="twitter:title" content="40 宋人轶事汇编卷三十一 | 历史上的一些人">
<meta name="twitter:description" content="40.1 朱　弁  朱弁，字少张，徽州人，学文颇工。早岁漂泊，游京洛间。晁以道为学官于朝，一见喜之，归以从女。弁以启谢之云：「事大夫之贤者，以其兄子妻之。」又以李虚中之术，较量休咎，游公卿间。六飞在维扬，有荐之者，授修武郎、合门宣赞舍人，副王正道伦出疆，被拘在朔庭。因正道之归，賷表于上……上览之感怆，厚恤其家。《挥麈三录》卷三。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">6</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">7</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">8</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">9</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">10</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">11</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">12</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">13</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">14</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">15</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">16</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">17</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">18</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">19</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">20</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">21</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">22</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">23</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">24</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">25</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">26</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">27</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">28</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">29</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">30</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">31</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">32</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">33</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">34</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">35</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">36</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">37</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">38</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">40</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">41</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">42</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">43</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">44</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">45</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">46</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">47</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">48</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">49</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">50</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">51</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">52</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">53</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">54</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">55</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">56</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">57</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">58</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">59</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">60</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">61</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">62</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">63</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">64</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">65</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">66</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">67</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">68</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">69</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">70</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">71</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">72</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">73</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">74</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">75</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">76</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">77</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">78</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">79</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">80</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">81</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">82</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">83</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">84</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">85</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">86</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">87</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">88</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">89</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">90</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷三十一" class="section level1">
<h1>
<span class="header-section-number">40</span> 宋人轶事汇编卷三十一<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80"><i class="fas fa-link"></i></a>
</h1>
<div id="朱-弁" class="section level2">
<h2>
<span class="header-section-number">40.1</span> 朱　弁<a class="anchor" aria-label="anchor" href="#%E6%9C%B1-%E5%BC%81"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-朱弁-1"></span>
朱弁，字少张，徽州人，学文颇工。早岁漂泊，游京洛间。晁以道为学官于朝，一见喜之，归以从女。弁以启谢之云：「事大夫之贤者，以其兄子妻之。」又以李虚中之术，较量休咎，游公卿间。六飞在维扬，有荐之者，授修武郎、合门宣赞舍人，副王正道伦出疆，被拘在朔庭。因正道之归，賷表于上……上览之感怆，厚恤其家。《挥麈三录》卷三。</p></li>
<li><p><span id="宋轶三十一-朱弁-2"></span>
建炎二年正月，请使问安，补官借右武大夫、吉州团练使，充大金通问副使，寓北庭不屈。……后王伦复归，献公奉送徽考大行之文，有曰：「臣等猥以凡庸，误蒙采择。茂林丰草，被雨露于当年；绝党殊邻，犯风霜于将老，节上之旄尽洛，口中之舌徒存。叹马角之未生，魂消雪窖；攀龙髯而莫逮，泪洒冰天。」上读之感涕。《宋名臣言行录》续集卷五。《挥麈三录》卷三。《宋稗类钞》卷三。</p></li>
<li><p><span id="宋轶三十一-朱弁-3"></span>
李任道编《云馆二星集》，以新安朱弁与宇文虚中同载。虚中仕金，而朱以死自守，朱见之不乐，自为诗题其后曰：「绝域山川饱所经，客篷岁晚任飘零。词源未得窥三峡，使节何容比二星。萝茑施松惭弱质，蒹葭倚玉怪殊形。齐名李杜吾安敢，千载公言有汗青。」《涌幢小品》卷十八。</p></li>
</ol>
</div>
<div id="张-邵" class="section level2">
<h2>
<span class="header-section-number">40.2</span> 张　邵<a class="anchor" aria-label="anchor" href="#%E5%BC%A0-%E9%82%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-张邵-1"></span>
历阳张邵才彦，乃总得居士祁晋彦之兄也。建炎三年，自承奉郎上书赐对，假大宗伯奉使挞览军前，拘留幽燕者凡十五年。及和议成，绍兴十三年，始与洪皓、朱弁俱还。……先是太母归自北方，将发，得与天族别。渊圣偃卧车前，泣曰：「幸语丞相归我，处我一郡足矣。」才彦时亦闻之，痛愤。至是，服中遗相书，谓彼虽欲留渊圣以坚和好，然所贪者金帛，实不难于还，宜亟遣使。因大忤之，悔已莫及，更为好词，上疏颂其靖康乞立赵氏，冀赎失言之罪。上方褒秦和戎之功，才彦遂自秘选躐进敷文待制，秦愈疑之。才彦居四明，杜门绝交不出，惧祸佯狂。初，出使未还，妻李卒于家已累年。至是妄言：「吾妻死非命。」且指总得为辞。盖是时，实由已病言，或出于狂易。抑亦安国得罪，冀以自免。语转上闻，于是逮总得赴大理狱，鞫杀嫂事，囚系甚苦。其年十月，秦死，逼岁，安国叫阍……始得释去。然因是总得亦病狂惑。《齐东野语》卷十三。</p></li>
<li><p><span id="宋轶三十一-张邵-2"></span>
〔张邵使金〕至潍州，接伴天使至。有妓乐出迎，公曰：「二圣见在北方，某为臣子所不忍听。」遂止乐。凡三请，方赴宴。宴罢，遣妓四人来侍，公明烛竟夕危坐。《三朝北盟会编》卷二百二十二。</p></li>
</ol>
</div>
<div id="张-祁" class="section level2">
<h2>
<span class="header-section-number">40.3</span> 张　祁<a class="anchor" aria-label="anchor" href="#%E5%BC%A0-%E7%A5%81"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-张祁-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%BC%A0%E9%82%B5-1">张邵1</a>。</p></li>
<li><p><span id="宋轶三十一-张祁-2"></span>
张安国守抚州时，年未五十，其父总得老人在官。一日，老人在斋中索红笔发书，有两吏人来，声哄拱立，总得问为谁。对云：「书表司，适闻运使发书来祗应。」总得遣而去，却呼安国来曰：「抚州书表司是伏事汝，我如何使，汝当伏侍我发书。」安国侍立，候总得修书，封题遣发乃退。《同话录》。《宋稗类钞》卷四。</p></li>
<li><p><span id="宋轶三十一-张祁-3"></span>
张晋彦才气过人，然急于进取。子孝祥在西掖时，晋彦未老，每见汤岐公自荐。岐公戏之曰：「太师、尚书令兼中书令，是公合作底官职。余何足道！」所称之官，盖辅臣赠父官也，意谓安国且大用耳。晋彦终身以为憾。《老学庵笔记》卷一。《宋稗类钞》卷六。</p></li>
</ol>
</div>
<div id="张孝祥" class="section level2">
<h2>
<span class="header-section-number">40.4</span> 张孝祥<a class="anchor" aria-label="anchor" href="#%E5%BC%A0%E5%AD%9D%E7%A5%A5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-张孝祥-1"></span>
〔总得居士张祁晋彦〕为小官时，尝为常子正同、胡明仲寅论荐。其后子正死，明仲斥久矣。绍兴二十四年，总得之子安国由乡荐得捷集英，考官置第七，秦埙为冠。埙试浙漕、南宫，皆第一。先胪传一夕，进御安国卷，纸既厚，笔墨复精妙，上览之喜甚，擢为首选，实以抑秦。秦不能堪，唶曰：「胡寅虽远斥，力犹能使故人子为状元邪！」已而廷唱，上又称其诗。安国诣谢，秦问学何书，曰：「颜书。」又曰：「上爱状元诗，常观谁诗？」曰：「杜诗。」秦色庄，笑曰：「好底尽为君占却。」《齐东野语》卷十三。《尧山堂外纪》卷五十八。</p></li>
<li><p><span id="宋轶三十一-张孝祥-2"></span>
高宗酷嗜翰墨。于湖张氏孝祥廷对之顷，宿酲犹未解，濡毫答圣问，立就万言，未尝加点。上讶一卷纸高轴大，试取阅之。读其卷首，大加称奖，而又字画遒劲，卓然颜鲁。上疑其为谪仙，亲擢首选。胪唱赋诗上尤隽永。张正谢毕，遂谒秦桧。桧语之曰：「上不惟喜状元策，又且喜状元诗与字，可谓三绝。」又叩以诗何所本，字何所法。张正色以对：「本杜诗，法颜字。」桧笑曰：「天下好事，君家都占断。」盖嫉之也。……天性倜傥，轻财好施，勇于为义。为政平易，民咸思之。唯嗜酒好色，不修细行。高宗尝问以「人言卿赃滥」，孝祥拱笏再拜以对曰：「臣诚不敢欺君，臣滥诚有之，赃之一字，不敢奉诏。」上笑而寘之。人以为诚非欺君者。《四朝闻见录》乙集。《佩文斋书画谱》卷三十四引《江宁府志》。</p></li>
<li><p><span id="宋轶三十一-张孝祥-3"></span>
〔张〕于湖，绍兴甲戌状，高宗谓为谪仙人。《香祖笔记》卷五。</p></li>
<li><p><span id="宋轶三十一-张孝祥-4"></span>
高宗览娄陟明寅亮之议，垂意祖烈，诏择秦支，并建二王邸，恩礼未有隆杀也。会连岁芝生太宫，百执事多进颂诗，张紫微孝祥时在馆，独献文曰《原芝》：绍兴二十四年，芝生于太庙楹，当仁宗、英宗之室，诏群臣观瞻，奉表文德殿贺。既二年，芝复生其处，校书郎臣张孝祥作《原芝》曰……上得之喜，即擢为南宫郎。于是内廷始渐有所别，迄于建储云。《桯史》卷一。</p></li>
<li><p><span id="宋轶三十一-张孝祥-5"></span>
绍兴乙卯，张安国为右史，明清与仲信兄在左，郑举善、郭世模从范、李大正正之、李泳子永多馆于安国家。春日，诸友同游西湖，至普安寺。于窗户间得玉钗半股、青蚨半文，想是游人欢洽所分授偶遗之者。各赋诗以记其事，归以录示安国。安国云：「我当为诸公攷校之。」明清云：「凄凉宝钿初分际，愁绝清光欲破时。」安国云：「仲言宜在第一。」俯仰今四十余年矣，主宾六人俱为泉下之尘，明清独苟存于世，追怀如梦，黯而记之。《玉照新志》卷四。《南宋杂事诗》卷七。</p></li>
<li><p><span id="宋轶三十一-张孝祥-6"></span>
张安国守临川，王宣子解庐陵郡印归次抚。安国置酒郡斋，招郡士陈汉卿会。适散乐一妓，言学作诗，汉卿语之曰：「太守呼为『五马』，今日两州使君对席，遂成十马。汝体此意，作八句。」妓凝立良久，即高吟曰：「同是天边侍从臣，江头相遇转情亲。莹如临汝无瑕玉，暖作庐陵有脚春。五马今朝成十马，两人前日压千人。便看飞诏催归去，共坐中书秉化钧。」安国为之嗟赏竟日，赏以万钱。《夷坚支志》乙卷六。《青泥莲花记》卷十二。《宋稗类钞》卷四。</p></li>
<li><p><span id="宋轶三十一-张孝祥-7"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%88%98%E5%B2%91-6">刘岑6</a>。</p></li>
<li><p><span id="宋轶三十一-张孝祥-8"></span>
张于湖知京口，王宣子代之。多景楼落成，于湖为大书楼扁，公库送银二百两为润笔。于湖却之，但需红罗百匹。于是大宴合乐，酒酣，于湖赋词，命妓合唱甚懽，遂以红罗百匹犒之。《癸辛杂识》续集下。《何氏语林》卷二十一。《佩文斋书画谱》卷三。《宋稗类钞》卷四。</p></li>
<li><p><span id="宋轶三十一-张孝祥-9"></span>
舍人张孝祥知潭州，因宴客，妓有歌此〔陈济翁《蓦山溪》词〕。至「金杯酒，君王劝，头上宫花颤」，其首自为之摇动者数四。坐客忍笑，指目者甚多，而张竟不觉也。《能改斋漫录》卷十七。</p></li>
<li><p><span id="宋轶三十一-张孝祥-10"></span>
〔张于湖〕尝舟过洞庭，月照龙堆，金沙荡射，公得意命酒，唱歌所自制词，呼群吏而酌之，曰：「亦人子也。」其坦率皆类此。尝慕东坡，每作为诗文，必问门人曰：「比东坡何如？」门人以「过东坡」称之。《四朝闻见录》乙集。</p></li>
<li><p><span id="宋轶三十一-张孝祥-11"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E7%8E%8B%E9%98%AE-1">王阮1</a>。</p></li>
<li><p><span id="宋轶三十一-张孝祥-12"></span>
〔张于湖〕乌江人，寓居芜湖。捐己田百亩，汇而为池，圜种芙蕖、杨柳，鹭鸥出没，烟雨变态。扁堂曰「归去来」。《四朝闻见录》乙集。</p></li>
<li><p><span id="宋轶三十一-张孝祥-13"></span>
〔张〕安国更八郡，有德爱，以当暑送虞雍公饮芜湖舟中，中暑卒，年才三十余，士论惜之。《齐东野语》卷十三。</p></li>
<li><p><span id="宋轶三十一-张孝祥-14"></span>
今世好神怪者，以公为「紫府仙」。《四朝闻见录》乙集。《南宋杂事诗》卷二。</p></li>
<li><p><span id="宋轶三十一-张孝祥-15"></span>
今南山慈云岭下，地名方家峪，有刘婕妤寺。泉自凤山而下，注为方池，味甚甘美。上揭凤凰泉三字，乃于湖张紫微孝祥所书。夏执中为后兄，俗呼为「夏国舅」，偶至寺中，谓于湖所书未工，遂以己俸刊所自书三字易之。孝宗已尝幸寺中，识孝祥所书矣，心实敬之，及驾再幸，见于湖之扁已去，所易者乃执中所书，上不复他语，但诏左右以斧劈为薪。幸寺僧藏于湖字故在，诏仍用孝祥书。《四朝闻见录》甲集。《南宋杂事诗》卷七。</p></li>
<li><p><span id="宋轶三十一-张孝祥-16"></span>
宋女贞观陈妙常尼，年二十余，姿色出群，诗文俊雅，工音律。张于湖授临江令，宿女贞观，见妙常，以词调之。妙常亦以词拒。词载《名媛玑囊》。后与于湖故人潘法成私通情洽，潘密告于湖，以计断为夫妇。即俗传《玉簪记》是也。《南宋杂事诗》卷一引《古今女史》。《词林纪事》卷十九。</p></li>
</ol>
</div>
<div id="王-阮" class="section level2">
<h2>
<span class="header-section-number">40.5</span> 王　阮<a class="anchor" aria-label="anchor" href="#%E7%8E%8B-%E9%98%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-王阮-1"></span>
王阮者，德安人，仕至抚州守，尝从张紫微学诗。紫微罢荆州，侍总得翁以归，偕之游庐山。暇日，出诗卷相与商榷，自谓有得。山南有万杉寺，本仁皇所建，奎章在焉。紫微大书二章，其一曰：「老干参天一万株，庐山佳处著浮图。祇因买断山中景，破费神龙百斛珠。」其二曰：「庄田本是昭陵赐，更著官船载御书。今日山僧无饭吃，却催官欠意何如？」阮得此诗，独怃然不满意，曰：「先生气吞虹蜺，今独少卑之，何也？」紫微不复言，送之江津。别去才两旬，而得湖阴之讣矣。紫微盖于此绝笔。阮是时亦自有二十八字，曰：「昭陵龙去奎文在，万岁灵杉守百神。四十二年真雨露，山川草木至今春。」紫微大击节，自以为不及。既而复过是寺，又题其碑阴曰：「碧纱笼底墨才干，白玉楼中骨已寒。泪尽当时联骑客，黄花时节独来看。」亦纡徐有味云。《桯史》卷一。《坚瓠戊集》卷二。《宋诗纪事》卷五十二。</li>
</ol>
</div>
<div id="曹-勋" class="section level2">
<h2>
<span class="header-section-number">40.6</span> 曹　勋<a class="anchor" aria-label="anchor" href="#%E6%9B%B9-%E5%8B%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-曹勋-1"></span>
绍兴中，曹勋功显使金国，好事者戏作小词，其后阕曰：「单于若问君家世，说与教知，便是红窗迥底儿。」谓功显之父元宠，昔以此曲著名也。后大珰张去为之子安世，以合门宣赞为副使，或改其语曰：「说与教知，便是中朝一汉儿。」盖京师人谓内侍养子不阉者谓「汉儿」也。最后知合门事孟思恭亦使北，或又改曰：「便是盐商孟客儿。」谓思恭之父为贩鹾巨贾也。《夷坚支志》乙卷六。《宋诗纪事》卷四十。</li>
</ol>
</div>
<div id="王-毅" class="section level2">
<h2>
<span class="header-section-number">40.7</span> 王　毅<a class="anchor" aria-label="anchor" href="#%E7%8E%8B-%E6%AF%85"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-王毅-1"></span>
绍圣中，有王毅者，文贞之孙，以滑稽得名。除知泽州，不称其意，往别时宰章子厚，子厚曰：「泽州油衣甚佳。」良久，又曰：「出饧极妙。」毅曰：「启相公，待到后，当终日坐地，披著油衣食饧也。」子厚亦为之启齿。毅之子伦也。《玉照新志》卷三。</li>
</ol>
</div>
<div id="王-伦" class="section level2">
<h2>
<span class="header-section-number">40.8</span> 王　伦<a class="anchor" aria-label="anchor" href="#%E7%8E%8B-%E4%BC%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-王伦-1"></span>
王伦，字正道，三槐王氏之裔。……家贫无行，不能治生，为商贾，好椎牛酤酒，往来京、洛，放意自恣，浮沉俗间，亦以侠自任，赒人之急，数犯法，幸免。闻士大夫之贤者，倾心事之。先人在京师，正道间亦款门。先人以其倜傥，待颇加礼。一日，从先人乞诗送行，云天下将乱，欲入庐山为道士。宣和末，先人去国，不复相闻。正道少与孙仲益有布衣旧，仲益官中都，每周旋之。靖康末，李士美罢相就第，正道忽直造拜于堂下，士美问其所以，自言：「愿随相公一至禁中，有欲白于上。」士美曰：「方退闲，荐士非所预也。」正道自此日扫其门。会有旨，令前宰执赴殿廷议事，正道又拜而恳曰：「此伦效鸣之时也。」士美不得已，因之而入，伦自陈于殿下曰：「臣真宗故相王旦之孙也。有致君泽民之术，无路而不得进。宣和中尝上书，言大辽不可灭，女真不可盟。果如臣言。今围城既急，它无计策。臣谨当募死士数万，愿陛下侍上皇，挟诸王，夺万胜门，决围南幸。」钦宗忠之，慰劳甚厚，解所佩夏国宝剑以赐，且以片纸批曰：「王伦事成日，可除尚书兵部侍郎。」伦既拜赐，翌日再对，自言：「已得豪侠万余，悉愿效死，幸陛下勿疑即行。」时宰相何文缜已主和议，正道怒发上冲冠，文缜斥曰：「若何人，敢至此耶！」正道曰：「尔何人，乃至此耶！」又曰：「万一天子蒙尘，虽诛相公数百辈何益！」文缜怒，以谓狂生，言既不用，恐为乱，请上诛之，且乞就令卫士执之，上意未决。正道惧无以自脱，时仲益在禁中，因求计仲益，仲益曰：「昨日所拜小戎文字在否？」正道腰间取御批以示之，仲益曰：「得此足矣。子但立于从班中，谁敢呵子？岂有无故就殿上擒一侍郎之理乎？」伦从其言，入厕侍臣之列，人果不敢前。翌日，文缜始画旨送御史府，伦已得间出都矣。二圣北去，高宗即位于宋，伦走行在所，上书自伸前志，乞使沙漠，问二圣起居。自布衣拜五品，借侍从以往，制词略云：「胄出公侯，资兼智勇。朕方俯同晋国，命魏绛以和戎；汝其远慕侯生，御太公而归汉。」经年始还，不用。久之，徽宗凶问至，起拜龙图阁学士，为梓宫奉迎使，浸登二府。凡三四往返，竟留虏中。伦虽无大过人，然胆大敢为。既贵之后，凡往日故旧与夫屠贩之友，悉以自随而任以官。既拘于虏，虏人欲用为留守，不从而杀之，褒恤甚厚。《挥麈后录》卷八。</p></li>
<li><p><span id="宋轶三十一-王伦-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%83%A1%E9%93%A8-6">胡铨6</a>。</p></li>
<li><p><span id="宋轶三十一-王伦-3"></span>
王枢密伦初使金归，一行官吏恩数甚厚。暨再使，争愿随往。伦至金，留不得还，欲发一官属归报，纷然请归，伦于是皆不遣。方再使时，请云：「到金，有表归，书伦名引笔出钩外，则可归；不出，则不归矣。」惟秦丞相知之，其家人皆不知也。伦时以佥书出使，其家人仍在府第。伦死于金，朝廷秘其事，所以礼遇其家者如初。后其子弟因游观作乐，秦相适闻之，呼枢密使府目谓曰：「枢密死矣，本欲更迁延以厚恩数，今已不可，须即日发哀云。」《独醒杂志》卷五。</p></li>
<li><p><span id="宋轶三十一-王伦-4"></span>
王渊以建炎三年佥书枢密院，死于苗、刘之难，骸骨不存。及事宁，诏令招魂以葬，官给其费，而子弟懦弱，久未得集。王伦以佥书枢密留守东京，死于虏。在其后十二年，尸柩不归，亦俾招魂葬。其子居宜兴，至绍兴三十年，始克作墓。将以诘旦掩圹，姻戚毕会，天未明，乃已有置棺于中者。惊问之，则为渊家所据矣。两下争鬭，几于兵刃相格。事闻于州县，皆知曲在渊家，而其言曰：「彼此俱是𠡠葬，资于国力，用之何妨？」官司莫能决。渊故部将多显贵，为之道地，遂云：「渊既就窆，岂宜复徙？」但命伦子别卜地，而转运司为主办，乃已。《夷坚三志》辛卷三。</p></li>
</ol>
</div>
<div id="宇文虚中" class="section level2">
<h2>
<span class="header-section-number">40.9</span> 宇文虚中<a class="anchor" aria-label="anchor" href="#%E5%AE%87%E6%96%87%E8%99%9A%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-宇文虚中-1"></span>
宣和将伐燕，用其降人马植之谋，由登、莱航海以使于女真，约尽取辽地而分之，子女玉帛归女真，土地归我。议既定矣，宇文肃愍虚中在西掖，昌言开边之非策，论事亹亹，王黼恶之。及童贯、蔡攸以宣威建台，遂使之参谋，意欲溷以同浴，且窒其口。时有旨，兵兴避事，皆从军法。肃愍不得免，乃上书极谏曰……书下三省，黼读之，大怒，捃以他事，除集英殿修撰，督战益急，而北事始不可收拾矣。辽又有降将曰郭药师，统其卒曰「常胜军」，怙宠负众，渐桀骜不可驯。肃愍忧之，力言于朝，请以恩礼，留之京师，尽使挈致家属，居于赐第，缓急有用，只以单骑遣行，事毕即归，以杜后患。亦弗听。既而金人寒盟，药师首叛，粘罕遂犯太原。肃愍以宣谕使事归奏，徽祖见之，叹曰：「王黼不用卿封殖契丹以为藩篱之议，是以有此。」是日，遂诏于榻前草诏罪己，大革弊政，其略曰：「百姓怨怼而朕不知，上天震怒而朕不悟。」令下，人心大悦。识者以比陆贽感泣山东之诏云。《桯史》卷九。</p></li>
<li><p><span id="宋轶三十一-宇文虚中-2"></span>
宇文虚中以中书舍人为童贯参谋官，卢沟河之败，虚中走焉。及燕山奏功，归为翰林学士。宣和八年秋，复从贯以行。金人犯顺，虚中同贯奔还，道君以为资政大学士、京畿宣谕使。虏骑既逼都城，虚中走宿、亳间，至是闻虏和乃归。上以为签书枢密院事。故京城为之语曰：「一走而为内翰，再走而为大资，三走而为枢密。」《三朝北盟会编》卷二百十五。</p></li>
<li><p><span id="宋轶三十一-宇文虚中-3"></span>
公尝谓今上在兄弟中，英伟绝人，虑久留金人寨中，特建议亲往奉迎，遂为今日社稷大功。又虑兵久不退生变，二月七日又取旨说金酋趣其归师。金酋许以四月十日为期，公再三陈论，自辰至申，促至二月十日。二太子曰：「枢密不梢空，我亦不梢空，请公初十日早亲来，看我退师。」……李纲之门人皆曰：「前日保京城之功，只说陇西公，今日却归宇文，须与扫了。」「扫了」之说，当时忌功语也。《三朝北盟会编》卷二百十五。</p></li>
<li><p><span id="宋轶三十一-宇文虚中-4"></span>
宇文虚中建炎二年为祈请使使于金国，不得如所请，遂不肯还朝。……在沙漠闻刘豫任用张孝纯，尝寄诗与孝纯，其断句曰：「有人若问南冠客，为道西山赋蕨薇。」《三朝北盟会编》卷一百四十九。</p></li>
<li><p><span id="宋轶三十一-宇文虚中-5"></span>
宇文虚中为太上祈请使，遂留金。寄张孝纯诗曰：「有人若问南冠客，为道西山采蕨薇。」又诗云：「定鼎未应周命改，登床合许宋人平。」又曰：「南冠终日囚军府，北雁何时到上林。」久之，金人重其才艺，官以翰林学士，掌词命。虽仕金，乃心不忘王室，以蜡丸密奏不一事。《南宋书》卷一。</p></li>
<li><p><span id="宋轶三十一-宇文虚中-6"></span>
宇文叔通久留金国不得归，立春日，作《迎春乐》曲云：「宝幡彩胜堆金缕。双燕钗头舞。人间要识春来处。天际雁、江边树。　故国莺花又谁主。念憔悴、几年羁旅。把酒祝东风，吹取人归去。」《碧鸡漫志》卷二。</p></li>
<li><p><span id="宋轶三十一-宇文虚中-7"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%90%B4%E6%BF%80-1">吴激1</a>。</p></li>
<li><p><span id="宋轶三十一-宇文虚中-8"></span>
资政殿大学士宇文虚中在云中，闻将寇蜀，遣使臣相偁间行以造宣抚处置使张浚。且赍上所赐御封亲笔押字为信，两旁细字，作道家符录隐语云：「善持正教，有进无退，魔力已衰，坚忍可对，虚受忠言，宁殒无悔。」「虚受忠言」者，盖隐虚中之名也。《建炎以来系年要录》卷五十八。</p></li>
<li><p><span id="宋轶三十一-宇文虚中-9"></span>
宇文虚中在虏作三诗，曰：「……人生一死浑闲事，裂眦穿胸不汝忘。」……所谓「人生一死浑闲事」云云，岂李陵所谓「欲一效范蠡、曹沬」之事？后虚中仕金为国师，遂得其柄。令南北讲和，太母获归，往往皆其力也。近传明年八月间，果欲行范蠡、曹沬事，欲挟渊圣以归。前五日为人造变，虚中觉有警，急发兵直至虏主帐下，虏主几不得脱，遂为所擒。《北窗炙輠录》卷上。《宋诗纪事》卷三十八。</p></li>
<li><p><span id="宋轶三十一-宇文虚中-10"></span>
《金史》、《宋史》以宇文虚中之死为自取，毫无褒词，然施德〔操〕《北窗炙輠》云：「虚中作三诗有云：『人生一死浑闲事，裂眦穿胸不汝忘。』绍兴十五年谋挟渊圣南归，为人告变。虚中急发兵，直至金主帐下，金主几不能脱，事不成而诛。」按两史皆不载此事，而但云以谤讪得罪，然百口全死，似必有他故，不止谤讪也。况淳熙初赠开府仪同三司，谥肃愍，开禧中又赐姓赵氏。观宋之尊崇如此，则《北窗炙輠》之言必非虚妄。《随园随笔》卷二十三。</p></li>
<li><p><span id="宋轶三十一-宇文虚中-11"></span>
〔王绘《绍兴甲寅通和录》曰：接伴官李少监聿兴〕云：「自古享国之盛，无如唐室。本朝目今制度，并依唐制，衣服官制之类，皆是宇文相公共蔡太学并本朝十数人相与评议。某等问蔡太学现任，答曰敷文阁待制，他儿子蔡松年现在三太子处作令史。近来本朝又为于燕山府用一万贯钱买一所宅子，蔡太学云：『犹胜于他汴京宅子。』」又云：「丞相得宇文相公直是喜欢，尝说道得汴京时欢喜，尤不如得相公时欢喜，如今直是通家往来，时复支赐，宅库里都满也。」《三朝北盟会编》卷一百六十三。</p></li>
</ol>
</div>
<div id="张-钧" class="section level2">
<h2>
<span class="header-section-number">40.10</span> 张　钧<a class="anchor" aria-label="anchor" href="#%E5%BC%A0-%E9%92%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-张钧-1"></span>
金国熙宗亶，皇统十年夏，龙见御寨宫中，雷雨大至，破柱而去。亶大惧，以为不祥，欲厌禳之。左右或以为当肆赦，遂召当制学士张钧视草。其中有「顾兹寡昧」及「眇予小子」之言，文成奏御，译者不晓其退托谦冲之义，乃曰：「汉儿彊知识，托文字以詈我主上耳。」亶惊问故，译释其义曰：「寡者，孤独无亲。昧者，不晓人事。眇为瞎眼。小子为小孩儿。」亶大怒，亟召钧至，诘其说，未及对，以手剑剺其口，棘而醢之，竟不知译之为愚为奸也。《桯史》卷十二。</li>
</ol>
</div>
<div id="褚承亮" class="section level2">
<h2>
<span class="header-section-number">40.11</span> 褚承亮<a class="anchor" aria-label="anchor" href="#%E8%A4%9A%E6%89%BF%E4%BA%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-褚承亮-1"></span>
金人天会中，皇子郎君破真定，拘境内进士，立试场。褚承亮，字茂先，宣和中已擢第，至此匿不出。军中知其才，遂押赴安国寺对策，大抵以徽宗无道、钦宗失信为问。举人承风旨，极行诋毁，茂先诣主文刘侍中，云：「君父之过，岂臣子所宜言邪？」即揖而出。刘为变色。后数日，复召茂先，问：「愿附榜乎？」茂先坚不从。是时所考者七十二人，遂自号「七十二贤」。状元许必仕至郎中官，一日出左掖门，堕马适与石硱遇，碎首而死，余无显者。茂先后年七十余，谥为元真先生。《癸辛杂识》别集下。</li>
</ol>
</div>
<div id="蔡-靖" class="section level2">
<h2>
<span class="header-section-number">40.12</span> 蔡　靖<a class="anchor" aria-label="anchor" href="#%E8%94%A1-%E9%9D%96"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-蔡靖-1"></span>
先是斡离不陷燕山，进兵南寇，留蔡靖在燕。……谓蔡公曰：「太学有事可以说及。」蔡公曰：「念靖南归好。」斡离不大怒，头面发赤，曰：「待与你商量些事都不肯商量，却只要归，好与蒙霜特姑。」蒙霜特姑者，棍子敲杀也。明日独迁蔡公一家于皇城，众皆为公危之。……又两日，复迁蔡公于高团练宅，巡逻呵卫之，乃谓蔡公曰：「太学，忠臣也。但安心将来和议了，便可随肃王过去。」因自酌酒三盏与蔡公饮之，名曰「过琖」，厚礼也。《三朝北盟会编》卷四十五。</li>
</ol>
</div>
<div id="吴-激" class="section level2">
<h2>
<span class="header-section-number">40.13</span> 吴　激<a class="anchor" aria-label="anchor" href="#%E5%90%B4-%E6%BF%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-吴激-1"></span>
宇文太学叔通主文盟时，吴深州彦高视宇文为后进，宇文止呼为小吴。因会饮酒间，有一妇人，宋宗室子，流落，诸公感叹，皆作乐章一阕。宇文作《念奴娇》，有「宗室家姬，陈王幼女，曾嫁钦慈族。干戈浩荡，事随天地翻覆」之语。次及彦高，作《人月圆》词云：「南朝千古伤心事，犹唱《后庭花》。旧时王谢，堂前燕子，飞向谁家。　偶然相见，仙肌胜雪，云鬓堆鸦。江州司马，青衫泪湿，同是天涯。」宇文览之，大惊，自是人乞词，辄曰：「当诣彦高也。」《归潜志》卷八。《尧山堂外纪》卷六十四。《词苑丛谈》卷八。《词林纪事》卷二十。</p></li>
<li><p><span id="宋轶三十一-吴激-2"></span>
先公在燕山，赴北人张总侍御家集。出侍儿佐酒，中有一人，意状摧抑可怜，扣其故，乃宣和殿小宫姬也。坐客翰林直学士吴激赋长短句纪之，闻者挥涕。其词曰：「南朝千古伤心地，还唱后庭花。旧时王谢，堂前燕子，飞向谁家。　恍然相遇，仙姿胜雪，宫髻堆鸦。江州司马，青衫湿泪，同是天涯。」激字彦高，米元章婿也。《容斋随笔》卷十三。《贵耳集》卷上。</p></li>
</ol>
</div>
<div id="张孝纯" class="section level2">
<h2>
<span class="header-section-number">40.14</span> 张孝纯<a class="anchor" aria-label="anchor" href="#%E5%BC%A0%E5%AD%9D%E7%BA%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-张孝纯-1"></span>
张孝纯守太原，几年而破，为虏执至粘罕前，逼命拜之。孝纯曰：「未审帐上是何人也。」贼曰：「元帅也。」孝纯曰：「元帅乃金国大臣，某乃大宋国大臣，岂有一国大臣拜一国大臣之礼？今事至此，惟有死尔，何相窘拜耶！」竟不拜，粘罕不能强之。因囚归云中……粘罕将避暑于白水泊，谓孝纯曰：「公于此无治生事，俟某秋归，当还公于乡里。」又顾云中留守高庆裔曰：「如有人欠孝纯钱物，可督还之，以旦晚孝纯归乡矣。」孝纯初闻是语，不知其所以，盖时粘罕与刘豫之议密定，外人莫知之也。至是粘罕遣人送孝纯南归，止云归乡而已。故奉使宇文虚中送孝纯诗，有「闾里共惊新素发，儿童重整旧斑衣」之句。……孝纯既至河朔，欲由济南归徐，主者曰：「当与公共至东平节制使寨，某得回缴，公方可归徐矣。」既行，则孝纯之兄弟孝忠、孝立及诸姪乡人竟远迓之，孝纯方喜慰之际，无何至汶上，豫已僭位，遽有拜相之命。《三朝北盟会编》卷一百九十三。《大金国志》卷六。《湖海新闻夷坚续志》前集卷一。</p></li>
<li><p><span id="宋轶三十一-张孝纯-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E8%B5%B5%E5%BE%B7%E6%98%AD%E5%A5%B3%E5%AD%99-1">赵德昭女孙1</a>。</p></li>
</ol>
</div>
<div id="施宜生" class="section level2">
<h2>
<span class="header-section-number">40.15</span> 施宜生<a class="anchor" aria-label="anchor" href="#%E6%96%BD%E5%AE%9C%E7%94%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-施宜生-1"></span>
施逵，字必达，建阳人。少负其才，有诗名。建炎间，早擢上第，为颍州教官，秩满而归。时范汝为为寇，据建城，执逵而胁之，令书旗帜，遂陷贼党。朝廷命韩世忠讨之，城破，乃捕逵付军帐，至临安，送府狱，编隶湖外。离家之日，度此去必无生还，乃嘱其妻令改适。其妻悲泣，鬻奁具所有以给行囊。及出狱，赂防送卒使缓其行。买一婢自随，所至宿舍，纵其通淫。行至中途村舍，一夕，多市酒肉，令恣饮，中夜酣卧，手刃二卒及婢，乃变衣易姓名，窜于淮甸滁、黄间。后朝廷图影重赏捕之甚急，逵乃为僧，行入边界山寺中。主僧见其执役惟谨，亦异顾之，疑其必非凡夫。一日，以事役其徒众使出，独留逵在，呼而问曰：「朝廷严赏捕亡命之人，若是汝，可以实告我，却为汝寻一生路脱去。不然，不独汝身被戮，亦累及山门。」逵力讳拒。僧曰：「我观汝面目，不是庸人，爱汝，故尔。」逵乃感泣下拜，悉露情悃。僧又恐其疑己，谓曰：「我即坐此，汝自往吾卧内，取一箱袱来。」预作一书，并白金数两取出赠之，云：「可速入彼界，寻某寺僧某投之。」逵拜谢而去，遂至某寺。岁余，主寺见其能书翰，甚喜之。逵于暇日，买虏庭举业习之，易名宜生，举进士，廷试《天子日射三十六熊》赋，云：「圣天子内敷文德，外扬武功，云屯一百万骑，日射三十六熊。」遂冠榜首，仕于金国。后为中书舍人，入翰苑。绍兴庚辰，逆亮谋犯淮，先遣逵为贺正使，凭狐据慢。朝廷以尚书张焘为馆伴使，每以「首丘」「桑梓」之语动之，意气自若。临岐顾张曰：「北风甚劲。」张因奏早为备。……逵尝卜葬地，卜者曰：「若近里葬，三纪后可出侍从，子孙绵远。近前，一纪年穷困，后方显达，但不归家乡。」逵曰：「子孙富贵何预于我邪？」即从前葬。《西塘集耆旧续闻》卷六。《坚瓠庚集》卷一。</p></li>
<li><p><span id="宋轶三十一-施宜生-2"></span>
施宜生，福人也。少游乡校，有僧过焉，与之言，引之鳣堂下，风簷杲日，援手周视曰：「余善风鉴，子有奇相，故欲验予术耳。归，它日当语子。」又数年，过诸涂，宜生方踬场屋，不胜困，欲投笔，漫征前说，以所向扣之。僧出酒一壶，与之藉草饮，复援其手曰：「面有权骨，可公可卿，而视子身之毛，皆逆上，且覆腕，然则必有以合乎此，而后可贵也。」时范汝为讧建剑，宜生心欲以严庄、尚让自期，而未脱诸口，闻其言大喜，杖策径谒。干以秘策，汝为恨得之晚，亟尊用之。亡何而汝为败，变服为佣，渡江至泰。有大姓吴翁者，家僮数千指，擅鱼盐之饶。宜生佣其间，三年，人莫之觉也。翁独心识之。一日，屏人问曰：「天下方乱，英雄铲迹，亦理之常。我视汝非佣，必以实告，不然，且捕汝于官。」宜生不服，曰：「我服佣事惟恭，主人乃尔寘疑，请辞而已。」翁固诘之，则请其故。翁曰：「汝动作皆佣，而微有未尽同者。余日者燕客，执事咸馂，而汝独孙诸侪，撤器有噫声，若欿然不怡，此鱼服而角也。我固将全汝，而何以文为？」宜生惊汗，亟拜曰：「主寔生我，不敢匿。」遂告之繇。翁曰：「官购方急，图形遍城野，汝安所逃？龟山有僧，可托以心，余交之旧矣。介以入北，策之良也。」从之，翁赆之金，隐之衲，至寺，服缁童之服以求纳。主僧者出，俨然乡校之所见也，启缄而留之。余数旬，持桡夜济宜生于淮，曰：「大丈夫富贵命耳！予无求报心，天实命汝，知复如何！必得志，毋忘中国，逆而顺，天所祐也。」虏法无验不可行，遂杀一人于道，而夺其符，以至于燕。上书自言道国虚实，不见用，縻而致之黄龙。会赦得释，因以教授自业。虏有附试畔归之士，谓之归义，试连捷。逆亮时有意南牧，校猎国中，一日而获熊三十六，廷试多士，遂以命题，盖用唐体。宜生奏赋曰：「圣天子讲武功，云屯八百万骑，日射三十六熊。」亮览而喜，擢为第一。不数年，仕至礼部尚书。绍兴三十年，虏来贺正旦，宜生以翰林侍讲学士为之使。朝廷闻之，命张忠定焘以吏部尚书侍读，馆之都亭。时戎盟方坚，国备大弛，而谍者传造舟调兵之事无虚日，上意不深信。馆者因以首丘风之，至天竺，微问其的。宜生顾其介不在旁，忽廋语曰：「今日北风甚劲。」又取几间笔扣之，曰：「笔来！笔来！」于是始大警。及高景山告衅，而我粗有备矣，宜生实先漏师焉。归为介所告，烹而死。宜生方显时，龟山僧至其国，言于亮而尊显之，俾乘驿至京，东视海舟，号「天使国师」，不知所终。僧踪迹有异，淮人能言之。出入两境如跳河，轻财结客，又有至术，髠而侠者也。《桯史》卷一。《宋稗类钞》卷二。</p></li>
<li><p><span id="宋轶三十一-施宜生-3"></span>
建贼范汝为……势乃猖獗，建之士如欧阳颖士、施逵、吴琮者，善文章，多材艺，或已登科，皆望风往从之。……初，建人陆棠、谢尚有乡曲之誉，贼声言：「使二人来招我，吾降矣。」朝廷遣之。既而贼有二心，乃拘系久之，欧阳辈又说之日益切，因循遂为贼用。贼败，欧阳颖士、吴琮先诛死，陆、谢、施逵以槛车送行在。至中途，逵谓二人曰：「吾辈至，必死。与其戮于市朝，且极痛楚，曷若早自裁？」二人曰：「何可得自死？」逵曰：「易尔。」乃密令人为药三元，小大形色俱相似，一乃无毒者。逵取无毒者服之，余二人服即死。逵既至行在，归罪于二人。理官无所考证，迄从末减，但编置湖南某州。中途又逃去，或为道人，或为行者，或为人典库藏，后迤逦望淮去。有喜其才者，以女妻之。住数月，复北走降虏，改名宜生。《朱子语类》卷一百三十三。《宋稗类钞》卷二。</p></li>
<li><p><span id="宋轶三十一-施宜生-4"></span>
施宜生，邵武人，宋颍州教授。以罪北走，仕金，试《一日获三十六熊赋》，擢第一。宜生改姓名「方人也」。《增订全辽诗话》卷上。</p></li>
<li><p><span id="宋轶三十一-施宜生-5"></span>
施宜生北走降金，试《日射三十六熊赋》，擢高科，入翰林。庚辰年，来本朝奉使，旧与张焘子公同舍，因问张子公云：「记得崇化堂前步月时否？」子公答以「翰林想未忘情本朝耶」？《密斋笔记》卷四。</p></li>
<li><p><span id="宋轶三十一-施宜生-6"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E9%9F%A9%E5%BD%A6%E5%8F%A4-2">韩彦古2</a>。</p></li>
</ol>
</div>
<div id="郭-奕" class="section level2">
<h2>
<span class="header-section-number">40.16</span> 郭　奕<a class="anchor" aria-label="anchor" href="#%E9%83%AD-%E5%A5%95"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-郭奕-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E5%BC%A0%E6%B5%9A-12">张浚12</a>。</p></li>
<li><p><span id="宋轶三十一-郭奕-2"></span>
张浚置司阆州，五路陷没。……浚入散关，过漫天坡。郭奕为诗曰：「大漫天是小漫天，小漫天是大漫天。只因大小漫天后，遂使生灵入四川。」又有诗曰：「秦山未尽蜀山来，日照关门两扇开。刺史莫嫌迎候远，相公新送陕西回。」后奕罢宣司干官，与通判不协，不赴任，寓普州卖蒸饼为生，晏如也。《三朝北盟会编》卷一百四十五。</p></li>
</ol>
</div>
<div id="喻-樗" class="section level2">
<h2>
<span class="header-section-number">40.17</span> 喻　樗<a class="anchor" aria-label="anchor" href="#%E5%96%BB-%E6%A8%97"><i class="fas fa-link"></i></a>
</h2>
<ol start="2" style="list-style-type: decimal">
<li><p><span id="宋轶三十一-喻樗-2"></span>
赵、张二公相得，人固知，且并相。樗独以谓：「且作枢使，同心同德，亦何不可，他日赵退则张继之。说一般话，行一般事，用一般人，如此则气道长。若同相，议论有不合，或当去位。则一番更政，必有参商，是贤者自相戾也。」已而其事亦稍如此。《宋名臣言行录》别集下卷四引《喻樗语录》。《宋稗类钞》卷三。</p></li>
<li><p><span id="宋轶三十一-喻樗-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%B1%AA%E5%BA%94%E8%BE%B0-2">汪应辰2</a>。</p></li>
</ol>
</div>
<div id="张九成" class="section level2">
<h2>
<span class="header-section-number">40.18</span> 张九成<a class="anchor" aria-label="anchor" href="#%E5%BC%A0%E4%B9%9D%E6%88%90"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-张九成-1"></span>
张子韶、凌季文俱武林人，少长同肄业乡里。宣和末，居清湖中，时东西两岸居民稀少，白地居多。二人夜同步河之西，见一妇人在前，衣粧楚楚。因纵步觇之，常不及焉。至空迥处，忽回顾二人而笑，真绝色也。方欲询之，乃缓步自水面而东。二公惊骇而退。《玉照新志》卷三。</p></li>
<li><p><span id="宋轶三十一-张九成-2"></span>
宋张九成初年贫寒，衣衾不备，有送袭衣者，却不受，曰：「士处贫苦，正是做工夫时节。若不痛自砥砺，则贪心生，廉耻丧矣，工夫何在？」《昨非庵日纂》一集卷九。</p></li>
<li><p><span id="宋轶三十一-张九成-3"></span>
绍兴初，张子韶亦梦魁天下，比省试，类榜坐位图出，其第一人则张九成也。公殊怏怏，及廷试唱名，亦冠多士。《老学庵笔记》卷九。《宋稗类钞》卷二。</p></li>
<li><p><span id="宋轶三十一-张九成-4"></span>
张子韶廷对时，欲写至「竖刁闻于齐而齐乱，伊戾闻于宋而宋危」等语，诸珰在殿下者来窃窥之。子韶卷卷正色谓曰：「方欲言诸君，幸勿观也。」皆惭恚而退。《独醒杂志》卷六。</p></li>
<li><p><span id="宋轶三十一-张九成-5"></span>
张子韶对策，至晡未毕，貂珰促之。子韶曰：「未也，方谈及公等。」故其策曰：「阉寺闻名，国之不祥也。尧舜阉寺不闻于典谟，三王阉寺不闻于誓诰。竖刁闻于齐而齐乱，伊戾闻于宋而宋危。」《鹤林玉露》甲编卷五。</p></li>
<li><p><span id="宋轶三十一-张九成-6"></span>
公射策集英殿，略曰：「……澄江泻练，夜桂飘香。陛下享此乐时必曰：『西风凄动，两宫得无忧乎？』」《宋名臣言行录》别集下卷九。</p></li>
<li><p><span id="宋轶三十一-张九成-7"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E6%9D%8E%E6%B8%85%E7%85%A7-7">李清照7</a>。</p></li>
<li><p><span id="宋轶三十一-张九成-8"></span>
张子韶佥书镇军判官，在佥厅究心吏事，胥曹建白不能有所欺。尝大书于壁曰：「此身苟一日之闲，百姓罹无涯之苦。」《昨非庵日纂》一集卷一。</p></li>
<li><p><span id="宋轶三十一-张九成-9"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%99%8F%E5%AE%89%E6%81%AD-1">晏安恭1</a>。</p></li>
<li><p><span id="宋轶三十一-张九成-10"></span>
张无垢九成为状元，次举省元樊光远，状元汪应辰。上语九成曰：「二魁皆卿门人，深用嘉叹。」对曰：「夏侯胜以明经取青紫语门人，臣尝鄙之，何敢复以此耸诱其徒！」《吹剑四录》。</p></li>
<li><p><span id="宋轶三十一-张九成-11"></span>
〔张〕子韶又论刘豫事云：「彼刘豫者何为者耶？素无勋德，殊乏声称，天下徒见其背叛君亲，委身夷狄耳！黠雏经营，有同儿戏，何足虑哉！」间牒得之，传以示豫。豫大不平。会其左右出其文，令牓于汴京通衢，召刺客欲刺子韶。或人以告，子韶未尝为之动。其事达上听，他日子韶陛对，上语之曰：「刘豫牓卿廷策，谋以致害，非卿有守，岂能独立不惧乎！」褒嘉久之。《独醒杂志》卷六。</p></li>
<li><p><span id="宋轶三十一-张九成-12"></span>
明清顷有沈必先日记，言奏事殿中，高宗云：「近有人自东京逃归，闻张九成见为刘豫用事，可怪！」必先奏云：「张九成在其乡里临安府盐官县寄居，去行阙无百里之远，两日前方有文字来，乞将磨勘一官回授父改绯章服。幸陛下裁之。」上云：「如此则所传妄矣，可笑。不若便与一差遣召来。」盖子韶廷试策流播伪齐，人悉讽诵，故传疑焉。翌日，降旨除秘书郎。《挥麈三录》卷三。</p></li>
<li><p><span id="宋轶三十一-张九成-13"></span>
张无垢在越上作幕官，不请供给钱；在馆中进书，不肯转官，人皆以为好名之过。无垢曰：「既请月俸，又受供给，偶然进书，又便受赏，于我心实有不安，此亦本分事，何名之好！贪者往往不曾寻思，此心病也。心有病，人安得知？我知之，当自医。别人既不自知病，反恶人医病，犹妇人妬者，非特妬其夫，又且妬人之夫，其惑甚矣。」无垢此喻甚切。《鹤林玉露》乙编卷一。</p></li>
<li><p><span id="宋轶三十一-张九成-14"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E9%AB%98%E5%AE%97-81">宋高宗81</a>。</p></li>
<li><p><span id="宋轶三十一-张九成-15"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E9%87%8A%E5%AE%97%E6%9D%B2-3">释宗杲3</a>。</p></li>
<li><p><span id="宋轶三十一-张九成-16"></span>
张无垢谪横浦，寓城西宝界寺。其寝室有短牕，每日昧爽，辄执书立窗下，就明而读，如是者十四年。洎北归，窗下石上，双趺之迹隐然，至今犹存。《鹤林玉露》甲编卷一。《东山谈苑》卷三。《宋稗类钞》卷五。</p></li>
<li><p><span id="宋轶三十一-张九成-17"></span>
张无垢贬南安，凡十有四年，寓处僧舍，未尝出门户。其一话一言，举足为法，警悟后学宏矣。其甥于恕裒集《语录》十二卷，既已刊行，其间《论语绝句》，读者疑焉。《清波杂志》卷九。</p></li>
<li><p><span id="宋轶三十一-张九成-18"></span>
无垢先生谪居凡十四年，结门扫轨，动止有则，谈经自乐，手不停披，岁久，庭砖足迹依然。公题于柱曰：「予平生嗜书，老来目病，执书就明于此者十四年矣。倚立积久，双趺隐然，可一笑也。」因自号「横浦居士」。《自警编》卷五。《宋名臣言行录》别集下卷九。</p></li>
<li><p><span id="宋轶三十一-张九成-19"></span>
张子韶谪居南安，至则闭门谢客，以经史自娱，缊袍粝食，家人辈几无以自存。亲知闻之，争馈遗以奉，公皆谢遣之。《言行龟鉴》卷二。</p></li>
<li><p><span id="宋轶三十一-张九成-20"></span>
张子韶谪居南安，多蔬食，间遇一肉，必荐家庙。《夷坚志补》卷十五。</p></li>
<li><p><span id="宋轶三十一-张九成-21"></span>
张子韶曰：「予谪岭下，居无与游，忧过之不闻，学之不进也。乃于书室中置夫子、颜子像，适有渊明、曲江、莱公、富郑公、韩魏公、欧公、温公、余襄公、邵尧夫、二苏、梁况之、王彦霖、范淳夫、邹志全、刘器之、龚彦和、陈莹中、黄鲁直、秦少游、晁无咎、张文潜诸画像，乃环列于夫子左右，晨朝瞻敬，心志肃然，其所得多矣。有一毫愧心，其见诸人也，若市朝之挞矣。」《自警编》卷二。</p></li>
<li><p><span id="宋轶三十一-张九成-22"></span>
严陵王大卞赴曲江守，过南安，谒张先生子韶，从容言：「大卞顷在检院，以罗彦济中丞章去国，其后彦济自吏书出守严，遂迁避于兰溪。彦济到郡，遗书相邀曰：『与君有同年之契，何为尔？』不得已，复还。既见，密语云：『前此台评，乃朱新仲所作，托造物之意以相授，一时失于审思，至今为悔。』此事既往，今适守韶，而朱在彼，邂逅有弗惬，为之奈何？」张揣其必将修怨，即云：「国光为君子为小人，皆在此举。」王悚然曰：「谨受教。」至则降意弥缝，终二年，不见分毫形迹，盖本自相善也。《容斋四笔》卷八。</p></li>
<li><p><span id="宋轶三十一-张九成-23"></span>
公谪居南安，前步帅解潜亦谪居焉，病剧。公往省之，谓曰：「太尉平日所怀，亦有不足者否？」潜泣曰：「一生惟仗忠义，誓与敌死，以雪国耻而不肯议和，遂为秦桧所斥。此心惟天知之。」公曰：「无愧此心足矣，何必天知。然人亦无不知者，但有迟速耳。」潜曰：「闻此言，心中豁然矣。」即逝，公壮之，因叹曰：「武人一念正气，犹待人之决，况吾侪读圣贤书，平日安可不正此心乎！」《宋名臣言行录》别集下卷九。</p></li>
<li><p><span id="宋轶三十一-张九成-24"></span>
昆山周焕卿，与张子韶侍郎为布衣交，相与之意极厚。焕卿有母丧，贫不能举，及有妹未嫁。子韶自贬所专价赉钱银供其费，书词恳恻，读之令人竦然生敬。……今录其书于后，以警薄俗云：「九成顿首：日俟车马之来，乃杳然无耗，不胜瞻仰，即辰孝履多福。九成此间学生，例不受其束脯。有信州刘益秀才，在此多时，告以公未葬母及未嫁妹，许以二百千足助公。今付去半，则银三挺、钱二十五千足，掩子内角子有九成亲批『字绍祖』三字，及两头有『如此』二字，及封印全。遣去亲随两人，便令归也。发去此物时，已焚香对诸圣，愿公无障难，幸见悉也。他节哀自重，不宣。九成再拜。」《中吴纪闻》卷五。</p></li>
<li><p><span id="宋轶三十一-张九成-25"></span>
洪忠宣光弼北归，没于中涂，舆榇度岭至南安，张子韶无垢往致奠，时尚未闻秦丞相死，祭文第云：「某年月日，具位某，谨以清酌之奠，昭告于某官之灵，呜呼哀哉！」格固新奇，情亦伤怆。或谓无垢亦尝占辞，凡窜易数四，终以积畏，亦恐反为洪氏累，而不敢出，颇类竟达空函。《清波别志》卷中。《容斋随笔》卷十五。</p></li>
<li><p><span id="宋轶三十一-张九成-26"></span>
张子韶南安所居堂东庑短簷下，二燕各营巢，其一群雏皆长，已飞去。一巢数子待哺，终日而母不来，盖为物所搏也。张公怜其悲鸣，为徙置空巢，意其同类认为己子而饲之。已而一燕至，徘徊不入，去之。须臾，复衔一物如乳哺者，孤雏争接食，张望见颇喜。后二日至其所，则巢中寂然，视地上，皆折翅挺足，张口闭目，偃仆不动，细视之，皆有棘刺梗其喉舌，张叹息久之。《夷坚志补》卷四。</p></li>
<li><p><span id="宋轶三十一-张九成-27"></span>
张子韶侍郎谪居大庾，得目疾。后为永嘉守，中风，手足不能举，目遂内翳。丐祠禄，还盐官旧隐。绍兴二十九年三月望夜，梦青衣人引至大寺，门金书牌八字，但记其二曰「开福」。一僧如禅刹知客，见张甚喜，延入坐。张问主僧为谁，曰：「沈元用给事也。」张曰：「吾与沈先生久不相见，亟欲谒之。」命取公服，随语即至。见沈再拜，沈答其半礼，劳苦如平生。且曰：「尊公在此。」命青衣导往方丈东小堂。其父母方对坐长啸，张趋拜号泣。旁人叱曰：「此不是哭处。」复至法堂前，问曰：「何故无佛殿？」青衣曰：「此以十方法界为佛殿。」张曰：「吾病废，又失明，未知他日有眼可见佛，有口可诵经否？」曰：「侍郎何尝不见佛，何尝不诵经？」又行及门侧，有小池清泠，外设栏楯，青衣曰：「八功德水也。」酌一杯饮之，凉彻肌骨。西庑一室极洁，中挂画像，视之，乃张写真。大骇曰：「何以得此？」青衣曰：「异日当主此地，然待公见玉带了即来。」遂寤。遽召门人郎晔，使书其事，皆谓玉带为吉证。若疾愈，且大拜。至六月二日，两疾顿除，即日出谒先墓，继往所亲家燕集，如是五日。偶与诸生读江少虞所集《事实类苑》，至章圣东封丁晋公取玉带事，怒曰：「丁谓真奸邪！虽人主物，亦以术取。」因不怿，废卷而入。疾复作，不能言，翼日卒。《夷坚甲志》卷十九。</p></li>
<li><p><span id="宋轶三十一-张九成-28"></span>
张公九成自为士时，常遇至人，许以官爵，见玉带则止。后张为抡魁，又天下相望所属，人谓至人之说且验。会公与客共观王钦若以计取上方解赐玉带事，则抚掌大恚曰：「奸臣！奸臣！」声渐微而公逝矣。《四朝闻见录》丙集。</p></li>
<li><p><span id="宋轶三十一-张九成-29"></span>
张无垢请丁晋公玉带事，忽悟而语其子曰：「昔梦人告我，见玉带时来，吾其死矣。」是夕，得疾竟卒。《吹剑录》。</p></li>
<li><p><span id="宋轶三十一-张九成-30"></span>
张无垢云：「余平生贫困，处之亦自有法。每日用度不过数十钱，亦自足，至今不易也。」《鹤林玉露》乙编卷五。</p></li>
<li><p><span id="宋轶三十一-张九成-31"></span>
张子韶手执一扇过数夏，破即补之。一皮履，汗币阙裂亦不易。头上乌巾以疏布为之，渍以墨汁，夏间汗出，或致墨汁流面亦不问。笔用秃笔，纸用故纸，以至衣服饮食皆不拣择。或问子韶：「此是性耶？抑爱惜不肯妄用耶？」子韶曰：「汝且道我用心，每日在甚处？若一一自头至足，理会此形骸，却费许多工夫。我不被他使，且要我使他。世人往往以我为鄙吝，以我为迂僻，我见世人役役然为此身所扰，自早至夜，应付他不暇，特可发笑。」《昨非庵日纂》一集卷九。</p></li>
<li><p><span id="宋轶三十一-张九成-32"></span>
张九成以绍兴壬子状元及第，癸丑再娶浦江马氏为继妻。马先嫁义乌吴察，察早殀，生一子七岁，而姑龚氏抚之。马再适二年而死。九成往谒龚氏，相见参拜。龚氏既殁，为作墓志，备述马氏再适之由，绝无隐讳。《书影》卷十。</p></li>
<li><p><span id="宋轶三十一-张九成-33"></span>
宋状元张九成告归泉石，一日访参喜禅师，曰：「汝来何故？」九成曰：「打死心头火，特来参喜禅。」师以言探之曰：「缘何起得早，妻被别人眠。」九成怒曰：「无明真秃子，焉敢发此言。」师慰之曰：「轻轻扑一扇，炉中便起烟。」九成惭愧不已，遂去发为僧，号无垢子，大开禅宗。《坚瓠己集》卷一。</p></li>
</ol>
</div>
<div id="胡-铨" class="section level2">
<h2>
<span class="header-section-number">40.19</span> 胡　铨<a class="anchor" aria-label="anchor" href="#%E8%83%A1-%E9%93%A8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-胡铨-1"></span>
罗钦若、李东尹与胡邦衡同在学舍，甚相得。他日同就试，钦若见邦衡试卷，问曰：「此欲何为？」邦衡曰：「觅官也。」钦若因抚邦衡背，指示卷中一讳字，谓曰：「与汝一官。」邦衡改之，是牓遂中选。故邦衡有启谢钦若，具述与一官之语。胡公既为侍从，东尹亦仕至中大夫，钦若止正郎。尝谓余曰：「顷在学舍，偶乏仆供庖，同舍不免自执烹饪。邦衡能操刀，东尹能和面，某无能，但然火而已。今之官职小大，已定于此。」《独醒杂志》卷六。</p></li>
<li><p><span id="宋轶三十一-胡铨-2"></span>
胡忠简公为举子时，值建炎之乱，团结丁壮，以保乡井。隆祐太后幸章贡，虏兵追至，庐陵太守杨渊弃城走。公所居曰芗城，距城四十里，乃自领民兵入城固守。市井恶少乘间欲攘乱，斩数人乃定。张牓责杨渊弃城之罪，募人收捕。渊惧，自归隆祐，隆祐赦之，降勅书谕胡铨。事定，新太守来，疑公有他志，不敢入城。公笑曰：「吾保乡井耳，岂有他哉！」即散遣民兵，徒步归芗城。《鹤林玉露》甲编卷三。</p></li>
<li><p><span id="宋轶三十一-胡铨-3"></span>
胡忠简乞斩秦桧之书，既具藳矣，迟疑未上。以示所亲厚，其人畏懦，力止之曰：「公有老母，讵可为此？」以其藳寸裂之。忠简愈疑。有书吏杨其姓者，请间曰：「编修此书，外间已籍籍传诵，庙堂计亦知之矣。今书上亦得罪，不上亦得罪。书上而得罪，其去光华。不上而得罪，其去暧昧，且其祸恐甚于不上也。」忠简大悟，亟缮写投进，乘夜潜诣逆旅，托其所亲厚以老亲妻子。其后□词，犹以誊藳四传为其罪。《鹤林玉露》丙编卷五。</p></li>
<li><p><span id="宋轶三十一-胡铨-4"></span>
〔胡澹庵〕上高宗封事，是范左司璿作。范拟上，澹庵虑其亲老，祸且不测，取以为己意上之。《南宋杂事诗》卷一引《甘露园短书》。</p></li>
<li><p><span id="宋轶三十一-胡铨-5"></span>
公之上书也，都人喧腾，数日不定。上语桧曰：「朕本无黄屋心，今横议若此，据朕本心，惟应养母耳。」于是桧等乃拟昭州编管。时公妾孕临月，遂寓湖上僧舍，欲少迟行，而临安已遣人械送贬所。范如圭、方畴同见晏敦复为公求援，敦复即往见守臣张澄曰：「铨论宰相，天下共知。祖宗朝言事官被谪，开封府必不如是。」澄愧谢曰：「即追还矣。」《宋名臣言行录》别集下卷十三。</p></li>
<li><p><span id="宋轶三十一-胡铨-6"></span>
胡忠简公铨以枢掾「请诛秦桧以谢天下，请竿王伦之首以谢桧，斩臣以谢陛下」，高宗震怒，以为讦特，欲正典刑。谏者以陈东启上，上怒为霁，遂贬胡儋耳。胡之州里，竞传公以诛死，独有一卜者谓公命当阶政府，必不死。又揭牓通衢，以验他日，人皆目为狂生。先是，敌入中原，朝廷议割四镇，不决，敌骑奄至，钦宗亟引从臣入内问计，伦遂窜名缀从臣入直前，乞上早戒严。上惊问曰：「尔为谁？」伦对上以「臣乃咸平宰相王旦孙」。上知为旦孙，故寘不问。忠肃刘公珙以其才荐之高宗，故用以奉使。铨疾其从敌人贬号之议，故请斩之，非疾和议也。胡公南归，孝宗嘉叹，置之经筵，欲大用之，惜其已老。以下诸本皆缺二十一字。公封事未达金廷，间者募以千金。及金得副本，为之动色，益知本朝之有人，由是和议坚矣。《四朝闻见录》甲集。</p></li>
<li><p><span id="宋轶三十一-胡铨-7"></span>
胡澹庵上书乞斩秦桧，金虏闻之，以千金求其书。三日得之，君臣失色曰：「南朝有人。」盖足以破其阴遣桧归之谋也。乾道初，虏使来，犹问胡铨今安在。张魏公曰：「秦太师专柄二十年，只成就得一胡邦衡。」《鹤林玉露》甲编卷六。《东山谈苑》卷八。《宋稗类钞》卷三。《南宋杂事诗》卷一。</p></li>
<li><p><span id="宋轶三十一-胡铨-8"></span>
胡忠简之贬，李似之侍郎弥逊书十事以赠：一曰有天命，有君命，不择地而安之。二曰唯君子困而不失其所亨。三曰名节之士犹未及道，更宜进步。四曰境界违顺，当以初心对治。五曰子厚居柳筑愚溪，东坡居惠筑鹤观，若将终身焉。六曰无我方能作为大事。七曰天将任之，必大有摧抑。八曰建立功名，非知道者不能。九曰太刚恐易折，须养以浑厚。十曰学必明心，记问辨说皆余事。《宾退录》卷一。</p></li>
<li><p><span id="宋轶三十一-胡铨-9"></span>
胡澹庵既触秦桧，窜海上，从三衢城外遵陆以两夫肩篮舆而行。太守刘共父戏谓胡曰：「两夫肩舆，甚似微服过宋也。」胡因题诗云：「别离如许每引领，邂逅几时还著鞭。微服过宋我何敢，大国赐秦公不然。衰鬓凋零已子后，高名崒嵂方丁年。即看手握天下柄，山中宰相从云眠。」《小草斋诗话》卷四。</p></li>
<li><p><span id="宋轶三十一-胡铨-10"></span>
澹庵胡先生于福州佥厅分扇，得一扇，画古木间一人骑驴向西南行。初见似无思致，及有新兴之命，方知画为先兆也。先生书一绝于阴云：「谁向生绡白团扇，画将羁客据征鞍。南迁万里知前定，壁上崖州莫怕看。」《藏一话腴》甲集卷下。《宋诗纪事》卷四十三。</p></li>
<li><p><span id="宋轶三十一-胡铨-11"></span>
澹庵胡先生谪新州，筑室城南，名小桃源而图之，且题诗其上云：「闲爱鹤立木，静嫌僧叩门。是非花莫笑，白黑手能言。心远阔尘境，路幽迷水村。逢人不须说，自唤小桃源。」或者谓寓避秦之意。《藏一话腴》甲集卷上。</p></li>
<li><p><span id="宋轶三十一-胡铨-12"></span>
〔胡〕澹庵在谪所，因读《离骚》，浩然有江湖之思，作《潇湘夜雨图》以寄兴，自题一绝云：「一片潇湘落笔端，骚人千古带愁看。不堪秋著枫林港，雨阔烟深夜钓寒。」时绍兴丁卯七夕也。后一百三十五年辛巳，此画归之苕溪赵子昂，余得一观，诗与画俱清丽可爱，结字亦端劲。世但见其诗文，而不知其尤长于墨戏，可谓「澹庵三绝」。《梅磵诗话》卷上。</p></li>
<li><p><span id="宋轶三十一-胡铨-13"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%96%B9%E6%BB%8B-5">方滋5</a>。</p></li>
<li><p><span id="宋轶三十一-胡铨-14"></span>
邦衡在新州，偶有「万古嗟无尽，千生笑有穷」之句，新守亦讦其诗，云「无尽」指宰相，盖张天觉自号「无尽居士」；「有穷」则古所谓「有穷后羿」也。于是再迁儋耳。《独醒杂志》卷八。</p></li>
<li><p><span id="宋轶三十一-胡铨-15"></span>
澹庵胡公以攻和议谪新州，守臣张棣党附秦桧，告公尝赋词云「欲驾巾车归去，有豺狼当辙」，语言不逊，再谪吉阳军。余观公集中《次罗长卿韵怀亲》诗云：「天乎自是非我孝，世间岂有人无亲。索居谁念卜子夏，不死日饮抛青春。少年忽作老翁老，故乡何似新州新。安得君来同夜话，寒炉自拨红麒麟。」味诗起句，亦含讽意，不但赋词也。《梅磵诗话》卷上。</p></li>
<li><p><span id="宋轶三十一-胡铨-16"></span>
秦桧尝于一德格天阁下书赵鼎、李光、胡铨三人姓名。时鼎、光皆在海南，广东经略使王𫓧问右承议郎、知新州张棣曰：「胡铨何故未过海？」铨尝赋词云：「欲驾巾车归去，有豺狼当辙。」棣即奏铨不自省循，与见任寄居官往来唱和……怨望朝廷，鼓唱前说，犹要惑众殊无忌惮，于是送海南编管。《建炎以来系年要录》卷一百五十八。</p></li>
<li><p><span id="宋轶三十一-胡铨-17"></span>
公徙吉阳军。先是桧于一德格天阁下书赵鼎、李光、胡铨三人姓名，公时犹在新州。广帅王𫓧问知新州张棣曰：「胡铨何故未过海？」铨赋词云：「欲驾巾车归去，有豺狼当辙。」棣即奏公不自省循，语言不逊，公然怨望朝廷，于是送海南编管。命下，棣选使臣游崇部送，封小项筒。过海，公徒步赴贬所，人皆怜之。至雷州，守臣王趯廉得崇以私茗自随，械送狱，且厚饷公。是时诸道望风捃摭流人，以为奇货，惟趯能与流人调护，海上无薪粲百物，趯辄津置之，其后卒以此得罪。《宋名臣言行录》别集下卷十三。</p></li>
<li><p><span id="宋轶三十一-胡铨-18"></span>
〔胡〕邦衡在新兴，尝赋词云：「富贵本无心，何事故乡轻别。空使猿惊鹤怨，误薜罗风月。　囊锥刚要出头来，不道甚时节。却驾巾车归去，有豺狼当辙。」郡守张棣缴上之，以谓讥讪。秦愈怒，移送吉阳军编管。棣乃择使臣之刻核者名游崇管押，封小项筒过海。邦衡与其骨肉，徒步涉以瘴疠，路人莫不怜之。至雷州，太守王彦恭趯，虽不学而有识，适使臣者行囊中有私茶，彦恭遣人捕获，送狱奏治，别差使臣护送，仍厚𫗵以济其渡海之费，邦衡赖以少苏。彦恭繇此，贤士大夫推重之。《挥麈后录》卷十。《词林纪事》卷九。《宋诗纪事》卷四十三。</p></li>
<li><p><span id="宋轶三十一-胡铨-19"></span>
〔胡澹庵〕在新州梦一媪立床前，曰：「吾黎母也。」觉而记之，不知所谓。后以忤秦桧谪朱崖，而黎姑山在琼崖、儋万之间，谒其庙，塑像宛然梦中人也。故李泰发送之诗云：「梦里分明得黎母，生前定合到朱崖。」澹庵和诗云：「落网端从一念差，崖州前定复何嗟。万山竹尽逢黎母，双井浑疑到若耶。」《小草斋诗话》卷四。</p></li>
<li><p><span id="宋轶三十一-胡铨-20"></span>
绍兴中，胡邦衡窜新州，再徙吉阳，吉阳即朱崖也。军守张生，亦一右列指使，遇之亡状，每旬呈，必令囚首诣廷下。邦衡尽礼事之，至作五十韵诗，为其生日寿，性命之忧，朝不谋夕。是时，黎酋闻邦衡名，遣子就学，其居去城三十里，尝邀至入山，见军守者，荷枷絣西庑下，酋指而语曰：「此人贪虐已甚，吾将杀之，先生以为何如？」邦衡曰：「其死有余罪，果若此，足以洗一邦怨心。然既蒙垂问，切有献焉。贤郎所以相从者，为何事哉？当先知君臣上下之名分。此人固亡状，要之为一州主，所谓邦君也。欲诉其过，合以告海南安抚司，次至广西经略司，俟其不行，然后讼于枢密院，今不应擅杀人也。」酋悟，遽释之，令自书一纸引咎，乃再拜而出。明日，邦衡归，张诣门悔谢，殊感再生之恩，自此待为上客。邦衡以隆兴初在侍从，录所作《生日》诗示仲兄文安公，且备言昔日事。《容斋三笔》卷一。</p></li>
<li><p><span id="宋轶三十一-胡铨-21"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%96%B9%E7%95%B4-1">方畴1</a>。</p></li>
<li><p><span id="宋轶三十一-胡铨-22"></span>
胡澹庵十年贬海外，北归之日，饮于湘潭胡氏园，题诗云：「君恩许归此一醉，傍有梨颊生微涡。」谓侍妓黎倩也。厥后朱文公见之，题绝句云：「十年浮海一身轻，归对黎涡却有情。世上无如人欲险，几人到此误平生。」《鹤林玉露》乙编卷六。《尧山堂外纪》卷五十七。《昨非庵日纂》二集卷十三。《坚瓠丙集》卷四。《宋诗纪事》卷四十三。《词林纪事》卷九。</p></li>
<li><p><span id="宋轶三十一-胡铨-23"></span>
绍兴末，胡邦衡还朝，每与客饮，至劝酒，必冠带再拜。朝士皆笑其异众，然邦衡名重，行之自若。《老学庵笔记》卷七。</p></li>
<li><p><span id="宋轶三十一-胡铨-24"></span>
往年胡邦衡多髯，初除吏部郎官，或以「胡铨髯吏部」为戏，莫能对者。《二老堂诗话》。《南宋杂事诗》卷七。参见周必大8。</p></li>
<li><p><span id="宋轶三十一-胡铨-25"></span>
隆兴元年癸未岁五月三日晚，侍上于后殿之内阁……蒙赐金凤笺、就所御玉管笔，并龙脑墨，凤咮砚……旨唤内侍厨司满头花办酒……上御玉荷杯，予用金鸭杯。初盏，上自取酒。令潘妃唱《贺新郎》，旨令兰香执上所饮玉荷杯，上注酒顾予曰：「《贺新郎》者，朕自贺得卿也。酌以玉荷杯者，示朕饮食与卿同器也，此酒当满饮。」予乃拜谢。上自以手扶谓予曰：「朕与卿，老君臣，一家人也，切不必事虚礼。」《贺新郎》有所谓「相见了、又重午」。旨谓予曰：「不数日矣。」又有所谓「荆江旧俗今如故」之说。上亲手拍予背曰：「卿流落海岛二十余年，得不为屈原之葬鱼腹者，实祖宗天地留卿，以辅朕也。」予忽流涕，答曰：「小臣三迁岭海，命出虎口，岂期今日再见天日！」上亦抆泪。……潘妃执玉荷杯，唱《万年欢》，此词乃仁宗亲制。上饮讫……乃亲唱一曲，名《喜迁莺》，以酌酒。……上谓予曰：「朕昨苦嗽，声音稍澁。朕每在宫，不妄作此，只是侍太上宴间，被上旨令唱。今夕与卿相会，朕意甚欢，故作此乐，卿幸勿嫌。」予答曰：「方今太上退闲，陛下御宇，政当勉志恢复，然此乐亦当有时。」上答曰：「卿顷霎不忘君，真忠臣也。虽汉之董、汲，唐之房、魏，不过是也。」食两味鼎煮羊羔，胡椒醋子鱼。上谓予曰：「子鱼甚佳，朕每日调和一尾，可以吃两日饭。盖此味若以佳料和之，可以数日无馁腐之患。」予答曰：「陛下贵极天子，而节俭如此，真尧舜再生。」上谓予曰：「朕所为非强，乃天性然。」因举所服澹黄铺茸绣凤汗衫谓予曰：「朕此领汗衫，已著两年，今计尚可得数年。」又举所著皂罗鞋谓予曰：「朕此鞋，原是皇后做与太上皇著者，觉稍短，朕著得，及则今已三个月矣。向侍太上时，见太上吃饭，不过吃得一二百钱物。朕于此时固已有节俭之志矣。此时秦桧方专权，其家人一二百钱物，方过得一日。太上每次排会内宴，止用得一二十千。桧家一次，乃反用数百千。太上与朕一领汗衫，著一两年。桧家人一领汗衫，止著得数日即弃去。朕所以日夜切齿叹息也。」又谓予曰：「太上近日赐朕真红罗销金团龙汗衫一领，太上亲书一批与朕曰：『此领汗衫，乃吾著者，已十八年矣。但色佳，今赐吾儿，汝当念之。』朕藏此领汗衫甚谨。朕不轻著，只往德寿宫，及朔望临朝，与大祭祀，则用此衬衮衣，乃太上生平所爱著者，是太上所赐朕者。」遂令贵妃取此领汗衫以示予。……上谓予曰：「卿向在海南时为诗必多。」予答曰：「臣向居岭海时，日率作诗十数首。初任福州佥判，以诗词唱和得罪，故迁新州，居及新州，又以此获谴，复徙吉阳军。甚矣，诗词能祸人也如此。今既蒙录用，静思二十年前，为之堕泪。」……予又奏曰：「夜已四鼓，玉体疲倦。」……上曰：「朕若与宦官女子酣饮彻旦，则不可；朕与胡侍读相聚，虽夜以继日，何害焉。」又与予同凭栏杆曰：「月白风清，河明云淡，这样乐处，惟朕与卿同享之。」顷闻天竺钟声，池畔柳中鵶噪矣。《经筵玉音问答》。</p></li>
<li><p><span id="宋轶三十一-胡铨-26"></span>
忠简公翰墨甚佳，阜陵尝问公曰：「卿写字宛如卿为人。」公答曰：「臣幼习颜真卿字，今自成一家。」上又曰：「朕前日侍太上于德寿宫，阁上治叠书画，因得卿绍兴戊午所上封书真本。太上与朕玩味久之，喜卿词意精切，笔法老成，英风义气，凛然飞动。太上自藏之，曰：『留为后代式。』但其后为秦桧之所批抺污者。朕启太上，令工逐行裁去装揩。」《珊瑚网》。《经筵玉音问答》。《宋稗类钞》卷一。《南宋杂事诗》卷七。</p></li>
<li><p><span id="宋轶三十一-胡铨-27"></span>
邦衡置酒出小鬟，予以官柳名之，闻邦衡近买婢名野梅，以为对。周必大《省斋集钞》诗题。</p></li>
</ol>
</div>
<div id="方-畴" class="section level2">
<h2>
<span class="header-section-number">40.20</span> 方　畴<a class="anchor" aria-label="anchor" href="#%E6%96%B9-%E7%95%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-方畴-1"></span>
戈阳方君耕道，谪居零陵。其友庐陵胡君邦衡自海外以书抵之曰：「公取《易·困卦》详玩而深索之，则得所以处困之道矣。」耕道于是榜其斋曰「困斋」，自号曰「困叟」，其居闲而读《易》则谓之「困交」。《南轩集》卷十二。《宋元学案》卷三十六。</li>
</ol>
</div>
<div id="王庭珪" class="section level2">
<h2>
<span class="header-section-number">40.21</span> 王庭珪<a class="anchor" aria-label="anchor" href="#%E7%8E%8B%E5%BA%AD%E7%8F%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-王庭珪-1"></span>
〔王庭珪〕调衡茶陵丞……丞旧兼造船场。宪台初与荐牍，久之，欲役船工造家具。庭珪却其荐，宪怒甚，遂拂衣归，年未五十。葺草堂于卢溪之上执经。来者屦满户外，人不称其官，曰卢溪先生。《宋史翼》卷七。</p></li>
<li><p><span id="宋轶三十一-王庭珪-2"></span>
胡忠简铨既以乞斩秦桧，掇新州之祸，直声振天壤。一时士大夫畏罪箝舌，莫敢与立谈，独王卢溪廷珪诗而送之，今二篇刊集中，曰：「囊封初上九重关，是日清都虎豹闲。百辟动容观奏牍，几人回首愧朝班。名高北斗星辰上，身堕南州瘴海间。岂待它年公议出，汉庭行召贾生还。」「大厦元非一木支，欲将独力拄倾危。痴儿不了官中事，男子要为天下奇。当日奸谀皆胆落，平生忠义只心知。端能饱吃新州饭，在处江山足护持。」于是有以闻于朝者，桧益怒，坐以谤讪，流夜郎，时年七十。既而桧死，卢溪因读韩文公《猛虎行》，复作诗寓意曰：「夜读文公《猛虎诗》，云何虎死忽悲啼。人生未省向来事，虎死方羞前所为。昨日犹能食熊豹，今朝无计奈狐狸。我曾道汝不了事，唤作痴儿果是痴。」盖复前说也。寻许自便。《桯史》卷十二。《娱书堂诗话》卷上。《宋名臣言行录》别集上卷十。《宋稗类钞》卷二。《坚瓠戊集》卷二。《宋诗纪事》卷三十九。</p></li>
<li><p><span id="宋轶三十一-王庭珪-3"></span>
〔胡邦衡〕为福州判官，谏议罗汝楫论其文过饰非，用惑群听，除名编置新州。公往新州，其乡人王廷珪者，弃官养志几二十年，至是以诗送公，有云：「痴儿不了官中事，男子要为天下奇。」又云：「百辟动容观奏牍，几人回首愧朝班。」邑大夫欧阳识使人讦之，除名编隶辰州。《宋名臣言行录》别集下卷十三。</p></li>
<li><p><span id="宋轶三十一-王庭珪-4"></span>
诗狱兴，郡守议收公，理掾汪公涓奋曰：「王公刚介勇于义，一纸书招之必来。」他掾变色云云。自请提禁卒挟巡尉捕公，守唯唯。他掾遂行，至则突入公家，公谈笑就逮。家四壁立，惟《易解》𫔎箧中。卒疑其货也，挈以去。他日，公叹曰：「天厄吾书。」或谓今藏掾家云。《宋名臣言行录》别集上卷十。</p></li>
<li><p><span id="宋轶三十一-王庭珪-5"></span>
〔秦桧卒。〕王卢溪在夜郎，郡守承风旨，待以囚隶，至不免旬呈。适邮筒至，张燕公堂以召之，卢溪怪前此未之有，不敢赴。邀者系踵，不得已，趋诣，罢燕之明日，始闻其事，守盖先得之矣。故卢溪既得自便之命，题诗壁间曰：「辰州更在武陵西，每望长安信息希。二十年兴绅祸，一终朝失相公威。外人初说哥奴病，远道俄闻逐客归。当日弄权谁敢指，如今忆得姓依稀。」盖志喜也。《桯史》卷十二。《西湖游览志余》卷四。《宋稗类钞》卷二。《宋诗纪事》卷三十九。</p></li>
<li><p><span id="宋轶三十一-王庭珪-6"></span>
王卢溪先生知时事阽危，无宦游意，学道著书，若将终身焉。胡忠简尝答以诗曰：「万卷不移颜氏乐，一生无愧伯夷班。」可想见其人矣。寿皇之代，与朱晦庵同以诗人荐，敦召再三，逾年始至。寿皇一见契合，优诏奖之曰：「粹然纯儒，凛有直节。」命直敷文阁，年九十有三。……其诗词格力雄健，寄兴高远，不知其齿之宿也。尝作《上元鼓子词》。《宋名臣言行录》别集上卷十。《词林纪事》卷八。</p></li>
</ol>
</div>
<div id="陈刚中" class="section level2">
<h2>
<span class="header-section-number">40.22</span> 陈刚中<a class="anchor" aria-label="anchor" href="#%E9%99%88%E5%88%9A%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-陈刚中-1"></span>
胡澹庵乞斩秦桧得贬，卢溪先生王廷珪，字民瞻，以诗送之曰：「痴儿不了公家事，男子要为天下奇。」亦贬辰阳。太府寺丞陈刚中，字彦柔，以启贺之云：「屈膝请和，知庙堂御侮之无策；张胆论事，喜枢庭经远之有人。身为南海之行，名若泰山之重。」又云：「谁能屈大丈夫之志，宁忍为小朝廷之谋。知无不言，愿请尚方之剑；不遇故去，聊乘下泽之车。」亦贬安远宰。卢溪晚年，孝宗召赴阙，除直秘阁，一子扶掖上殿，亦予官，寿逾九十。寺丞竟死安远，无子，其妻削发为尼。幸不幸之不同如此。吉州吉水县江滨有石材庙，隆祐太后避虏，御舟泊庙下。一夕，梦神告曰：「速行，虏至矣！」太后惊寤，即命发舟指章贡。虏果蹑其后，追至造口，不及而还。事定，特封庙神刚应侯。寺丞南行，题诗庙柱云：「疏爵新刚应，论功旧石材。能形文母梦，还讶佞人来。海市为谁出，衡云岂自开。乞灵如见告，逐客几时回。」卒不如其愿，悲夫！《鹤林玉露》甲编卷三。《尧山堂外纪》卷五十七。《宋诗纪事》卷四十三。</li>
</ol>
</div>
<div id="廖-刚" class="section level2">
<h2>
<span class="header-section-number">40.23</span> 廖　刚<a class="anchor" aria-label="anchor" href="#%E5%BB%96-%E5%88%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-廖刚-1"></span>
廖尚书用中刚，崇宁初，以士人为辟雍录，已而擢第。宣和中，复以命士为录于太学。时蔡鲁公方盛，用中尝戏作诗寄所善者曰：「二十年前录辟雍，而今官职俨然同。何当三万六千岁，赶上齐阳鲁国公。」好事者传以为口实。《夷坚甲志》卷十。</p></li>
<li><p><span id="宋轶三十一-廖刚-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%88%98%E5%B2%91-3">刘岑3</a>。</p></li>
<li><p><span id="宋轶三十一-廖刚-3"></span>
廖尚书刚用中，尝梦中作诗，其末句云：「家住五湖明月楼。」其后公薨，葬于沙县二十五里交溪凤山之下。其子遂建楼，以明月目之。张给事致远赋诗云：「明月楼前可万家，凤山庵下日初斜。风流耆旧消沈尽，空睇寒江耿暮霞。」《能改斋漫录》卷十一。</p></li>
</ol>
</div>
<div id="晏敦复" class="section level2">
<h2>
<span class="header-section-number">40.24</span> 晏敦复<a class="anchor" aria-label="anchor" href="#%E6%99%8F%E6%95%A6%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-晏敦复-1"></span>
晏公敦复平居静默，似不能言者，立朝论事，则明目张胆，不畏强御。《言行龟鉴》卷二。</p></li>
<li><p><span id="宋轶三十一-晏敦复-2"></span>
晏景初尚书请僧住院，僧辞以穷陋不可为。景初曰：「高才固易耳。」僧曰：「巧妇安能作无面汤饼乎？」景初曰：「有面则拙妇亦办矣。」僧慙而退。《老学庵笔记》卷三。《何氏语林》卷五。《宋稗类钞》卷七。</p></li>
<li><p><span id="宋轶三十一-晏敦复-3"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E6%9C%B1%E6%95%A6%E5%84%92-9">朱敦儒9</a>。</p></li>
<li><p><span id="宋轶三十一-晏敦复-4"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E9%9F%A9%E4%B8%96%E5%BF%A0-34">韩世忠34</a>。</p></li>
</ol>
</div>
<div id="刘才邵" class="section level2">
<h2>
<span class="header-section-number">40.25</span> 刘才邵<a class="anchor" aria-label="anchor" href="#%E5%88%98%E6%89%8D%E9%82%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-刘才邵-1"></span>
刘尚书美中，兄弟终鲜，父大中极怜之。大观初，贡于乡，将赴南宫试，大中令一老仆从行。至中涂，尚书一夕忽暴病而死。仆惊救甚至，越半日未苏。逆旅主人皆劝之具棺敛，仆曰：「我主翁子五六人，死亡殆尽，今惟此尔。若又死，则是无天地也。且我何面归见主翁！」于是以席藉地，置尚书于上，坐于其旁曰：「若是三日而不活，则诚死矣。」越再夕，尚书手足复动，医救数日，疾平。遂入京师，次年中进士第。《独醒杂志》卷七。《宋诗纪事》卷三十八。</p></li>
<li><p><span id="宋轶三十一-刘才邵-2"></span>
刘尚书美中，尝夜梦与一方士谈禅，往复辨论宗乘中事甚详。美中因问之曰：「仙家亦谈佛耶？」方士曰：「仙佛虽二，理岂有二哉？」美中既寤，颇异其事，遂纪之以诗云：「北风吹云肃天宇，蕙帐寒生月当户。颓然就枕睡思浓，梦魂悠悠迷处所。仙君胜士肯见临，促席从容款陪语。自言本事清灵君，学佛求仙两无阻。云𫐌白日降瑶空，天衣飘飘就轻举。方诸宫深云海阔，金碧禅房隔烟雨。与君粗有香火缘，聊复东来相劳苦。方游昆阆还无期，君住世间须善为。尘劳足厌何足厌，等是实相夫何疑。前身似是尘外人，端为世缘縻此身。重闻妙语发深省，若更离尘佛亦尘。方平羽节何时来，道宫佛殿随尘埃。未须苦说扬尘事，东海波声政似雷。」美中以为诗中皆纪其问答之语，故尽录之。《独醒杂志》卷八。</p></li>
</ol>
</div>
<div id="邓-肃" class="section level2">
<h2>
<span class="header-section-number">40.26</span> 邓　肃<a class="anchor" aria-label="anchor" href="#%E9%82%93-%E8%82%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-邓肃-1"></span>
邓志宏有文行，与朱韦斋交好。一日，韦斋觞客，栟榈以冠带寓之，醉起，韦斋戏留以质纸笔。明日如约，韦斋受其笔还冠，而以纸少留带，曰：「傥无千幅，竟不还也。」栟榈为寄一诗曰：「归帽纳毫真得策，索笔留带计还疏。公如买菜苦求益，我已忘腰何用渠。闭户羽衣聊自适，推窗柿叶对人书。帝都声价君知否，寄付新传折槛朱。」其风流调笑，蔼蔼若此。《尧山堂外纪》卷五十六。《溪山余话》。</li>
</ol>
</div>
<div id="潘良贵" class="section level2">
<h2>
<span class="header-section-number">40.27</span> 潘良贵<a class="anchor" aria-label="anchor" href="#%E6%BD%98%E8%89%AF%E8%B4%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-潘良贵-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%AE%8B%E8%BD%B6%E4%BA%8C%E5%8D%81%E5%85%AB-%E4%BD%95-4">何4</a>。</p></li>
<li><p><span id="宋轶三十一-潘良贵-2"></span>
潘良贵，字子贱，自少有气节，崇观间为馆职，不肯游蔡京父子间。使淮南，不肯与中官同燕席。靖康召对，力论时宰何、唐恪误国。未几，言皆验。建炎初，召为右司谏，首论乱臣逆党，当用重法以正邦典、壮国威，且及当时用事者奸邪之状，大为汪、黄所忌。书奏三日，左迁而去。复召为右史。从臣向子諲奏事，高宗因与论笔法，言久不辍。子贱举笏近前，厉声曰：「向子諲以无益之言，久渎圣听！」叱之使下。左右皆胆落，由是又去国。晚年力量尤凝定，秦桧势正炎炎，冷处一角，笑傲泉石。作《三戒说》，深以在得之规，痛自警励。秦虽令人致语，亦不答。自少至老，出入三朝，而前后在官不过八百六十余日。所居仅蔽风雨，郭外无尺寸之田。经界法行，独以丘墓之寄，输帛数尺而已。有《磨镜帖》行于世，言读书者，将以治心养性，如用药以磨镜也。若积药镜上，而不加磨治，未必不反为镜累，张禹、孔光是已。其大意如此，世以为名言。子贱自号默成居士。《鹤林玉露》乙编卷五。《东山谈苑》卷三。</p></li>
<li><p><span id="宋轶三十一-潘良贵-3"></span>
向子諲陛对，日昃未退。公越班厉声曰：「向子諲以无益之言，久劳圣听！」叱之退者再焉。上惊而怒，欲抵公于法。中执法常同援公而排子諲，上怒欲并逐同。翌日，礼侍张九成侍讲金华，因论其事曰：「臣闻良贵廷叱，向子諲甚惧，因就问之，良贵曰：『时暑甚，子諲久对，朝膳未进，而流汗津津，良贵恐劳圣躬，情迫于中，不觉声之厉也。』」上曰：「良贵用心，又却如此。」继云：「二人莫平日不相能否？」九成曰：「臣旧不闻子諲名，曩任馆职时，良贵为少监，尝指元帅府日录，问良贵以向子諲何如人，曰：『好士人。』今臣所居，与子諲相近，一日子諲过臣，云：『且得子贱在朝。』子贱，良贵字也。以此知二人初无不相得者。」上意稍解，二人卒俱罢。《宋名臣言行录》别集上卷八。</p></li>
<li><p><span id="宋轶三十一-潘良贵-4"></span>
潘子贱待制良贵，以清德直节退居乡闾，近二十年，所居弊屋数间，略无生事，然自得其乐。平昔无所好，谈禅之外，亦喜为诗。岩肖之先君光禄，靖康间为京城守御司属官，尝以守御策献之朝，而议者沮之。京城失守，督将士与虏战，遂以身徇国。及归葬日，公为挽诗曰：「丑虏登城日，中华将士奔。人皆趋北阙，君独死南门。秘计无人用，英声有史存。秋原悲泪落，桂酒与招魂。」岩肖每一读之，痛贯心膂。时为挽诗者数十人，唯公诗事核而言简也。又一日，从容侍公坐，公出所作诗文一帙相示，今唯记其《咏梅》诗一联云：「九畹蕙兰为上客，千山桃李尽庸人。」句意清高多类此，其他不能尽记也。《庚溪诗话》卷下。《宋诗纪事》卷三十九。</p></li>
</ol>
</div>
<div id="向子諲" class="section level2">
<h2>
<span class="header-section-number">40.28</span> 向子諲<a class="anchor" aria-label="anchor" href="#%E5%90%91%E5%AD%90%E8%AB%B2"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-向子諲-1"></span>
马友犯长沙，向芗林捍之。不敌而溃，道遇友别将方舟而来。家人辈惶惧，知弗脱矣。贼指求芗林爱妾，妾闻命，无惧色，自语贼曰：「必欲我，当以车马来。」贼许之，妾即盛饰以待。家人骇之，然犹谓其往可以纾难。顷刻，肩舆至，即奋而登。既过河，望贼舟不甚相远，妾忽语舆卒，欲少止。群卒乃弛轿，妾一跃入水，急援之，已绝矣。贼相顾不发，芗林亦悠然而去云。《藏一话腴》甲集卷上。</p></li>
<li><p><span id="宋轶三十一-向子諲-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E6%B1%AA%E8%97%BB-13">汪藻13</a>。</p></li>
<li><p><span id="宋轶三十一-向子諲-3"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%BD%98%E8%89%AF%E8%B4%B5-3">潘良贵3</a>。</p></li>
<li><p><span id="宋轶三十一-向子諲-4"></span>
〔向伯恭〕立朝忠节，胡安国、张九成辈极嘉与之。晚忤秦桧意，乃致仕，卜筑清江杨遵道故第。竹木池馆，占一都之胜，又绕屋手植岩桂，颜其堂曰「芗林」。自咏云：「须知道、天教尤物，相伴老江乡。」《汲古阁书跋》。《词林纪事》卷八。</p></li>
</ol>
</div>
<div id="綦崇礼" class="section level2">
<h2>
<span class="header-section-number">40.29</span> 綦崇礼<a class="anchor" aria-label="anchor" href="#%E7%B6%A6%E5%B4%87%E7%A4%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-綦崇礼-1"></span>
驾幸平江，有旨：故邹浩追复龙图阁侍制。公当行词推上所，以褒遗直之意。……同省舍人李正民见之曰：「此吏房词头，皆常常除目，不足骋辞。今君为邹草制，良可喜也。」及录黄具，公告假，李独直，以己名行下。公戏之曰：「君固欲挂名道乡公制，但恐润色非工，反为名累耳。」李笑曰：「人当知出君手，不知吾并得掠美，幸矣。」《宋名臣言行录》别集上卷七。</p></li>
<li><p><span id="宋轶三十一-綦崇礼-2"></span>
綦叔厚草《蜀将制》曰：「已失秦川之险，敢云蜀道之难。」辛炳为中司，遽作弹文曰：「川犹未失也。」綦自辨其语，上曰：「朕知之矣，卿所言者，我能往，寇亦能往。」《苕溪渔隐丛话》后集卷三十六引《四六尘谈》。</p></li>
</ol>
</div>
<div id="沈-晦" class="section level2">
<h2>
<span class="header-section-number">40.30</span> 沈　晦<a class="anchor" aria-label="anchor" href="#%E6%B2%88-%E6%99%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-沈晦-1"></span>
沈元用，文通孙也，初名杰，家于秀之崇德县。坐为人假手，奏案至祐陵榻前，上阅之云：「名见《梁四公子传》，此人必不凡，可从阔略。」时方崇道教故也。遂降旨，止令今后不得入科场而已。彷徨无所往。时外祖〔曾空青〕守秀城，舅氏宏父为湖州司录，来省侍。妓长杨丽者，才色冠一时，舅氏悦之。席间忽云：「有士人沈念六者，其人文艺绝伦，不幸坐累，遂无试所，奈何！」宏父云：「审如若言，吾合牒门客一人，尚未有人。」翌日，访舅氏，一见契合，易其名曰晦。是岁，漕司首送，明年，为大魁，才数月即入馆为郎，奉使二浙，经由嘉禾。丽诧其徒曰：「我今日迺往庭参门生耶！」《玉照新志》卷三。</p></li>
<li><p><span id="宋轶三十一-沈晦-2"></span>
〔沈元用〕博览强记，善缀文。宣和元年第一人及第，时将赴京师，过天长，梦身骑大鹏，抟风而上，因作《大鹏赋》以纪其事。及廷试策问象数，人艰于对，惟晦该通赡洽。天子览而异之，遂擢居首选焉。《咸淳临安志》卷六十六。《春渚纪闻》卷二。</p></li>
<li><p><span id="宋轶三十一-沈晦-3"></span>
沈元用未赴殿试时，忽观卖故物担上有旧书一小帙，问取视之，乃历书也。沈以十余钱买之以归，且试观之终篇。未几，廷对策问历数，元用素未始经意，殊惘然。因追思小书所记以对，不复遗忘。策成，与大问悉契，自谓神助，喜不自胜。已而唱名，果擢第一。《投辖录》。</p></li>
<li><p><span id="宋轶三十一-沈晦-4"></span>
沈晦元用，宣和间以代笔获罪，既脱籍，遂中首选。时主司问《易》数，元用素留意，遂中第一人。有启谢主文孙仲益。……刘方明昉谓予云：「宣和辛丑岁，当廷试，是时已备《易》数为问。偶方腊为乱，议者谓当求直言，徽宗因封秘问题，以待后举。梁师成得之，以授沈，故沈有素备。」《能改斋漫录》卷十四。</p></li>
<li><p><span id="宋轶三十一-沈晦-5"></span>
润帅沈晦尝语人曰：「自古及今，天下秀才只有三个。孔大头一个，王安石、苏轼合一个，和晦乃三个也。」《可书》。</p></li>
<li><p><span id="宋轶三十一-沈晦-6"></span>
王绘《绍兴甲寅通和录》曰：接伴官李少监名聿兴云：「沈元用今在耶，不在？」元用谓沈晦字。某等云：「在。」又云：「见在甚处？」某等云：「在浙中，见任待制。」聿兴云：「是同年。聿兴曾在宋朝沈晦第三甲及第，后来却再与本朝取应。」《三朝北盟会编》卷一百六十二。</p></li>
</ol>
</div>
<div id="刘一止" class="section level2">
<h2>
<span class="header-section-number">40.31</span> 刘一止<a class="anchor" aria-label="anchor" href="#%E5%88%98%E4%B8%80%E6%AD%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-刘一止-1"></span>
刘一止尝为《晓行》词，盛传于京师，号「刘晓行」。《直斋书录解题》卷二十一。《历代词话》卷六。《词林纪事》卷九。</li>
</ol>
</div>
<div id="黄龟年" class="section level2">
<h2>
<span class="header-section-number">40.32</span> 黄龟年<a class="anchor" aria-label="anchor" href="#%E9%BB%84%E9%BE%9F%E5%B9%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-黄龟年-1"></span>
〔黄公龟年〕未第时，最贫素，自处澹如。应乡贡。引保日，有考官某县尉居帘内，见公丰姿秀发，惊喜曰：「有如此奇男子，安得出我门下。」既而预荐，尉喜甚，约妻以女。及中第日，尉已捐馆。其妻挈累扶衬，相遇于中途，黄哭之恸。命逆旅主人达情，请遂初约。夫人曰：「往事尚忍言之哉！无禄，县尉清贫，死无余资。吾携百指，扶护而归，衣衾斥卖殆尽。方以不达乡井为虑，那可复议脔先辈事？况黄甲少年，当结好鼎族。吾且行矣，善为我辞。」黄垂涕曰：「呜呼！吾许人以诺，死而负之，吾行将何归？夫人不念死者言，乃作世俗夷虏语。苟遂吾志，秋毫自赍，不敢闻命也。」遂定婚于邂逅间，分携恸哭而别。某氏从公归，能执妇道，琴瑟在御，没齿无间言。公登从橐，夫人尚无恙。若公者，可谓有德有言者也。《游宦纪闻》卷四。</p></li>
<li><p><span id="宋轶三十一-黄龟年-2"></span>
永福邑东有岳宫，乃吴太博经创。大门内，建三清殿。上梁日，邑中诸寓公咸在。吴以书梁俪语，首逊给事黄公龟年。公即领略，立解手帕，濡墨作字云：「风马云车，俪百顺钩陈之卫；金枝玉叶，拱万龄宸极之尊。」词语铿润，笔法高古。太博初见公略不经思，复疑帛书非法，既而双美，吴始大喜心服。归语家人子姪辈曰：「吾邦山川之秀，有如此公者，操行过人数等，不独词翰可敬。」《游宦纪闻》卷四。《宋名臣言行录》别集上卷六。</p></li>
</ol>
</div>
<div id="程-瑀" class="section level2">
<h2>
<span class="header-section-number">40.33</span> 程　瑀<a class="anchor" aria-label="anchor" href="#%E7%A8%8B-%E7%91%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-程瑀-1"></span>
饶之浮梁县有谶语云：「青山圆，出状元。」邑人程瑀尚书在上庠，累为优等，而尚未登第。尝寄诗与乡人云：「试问青山圆也未，不应久负壮图心。」明年，公试上舍，为第一人。《能改斋漫录》卷十一。</li>
</ol>
</div>
<div id="李弥逊" class="section level2">
<h2>
<span class="header-section-number">40.34</span> 李弥逊<a class="anchor" aria-label="anchor" href="#%E6%9D%8E%E5%BC%A5%E9%80%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-李弥逊-1"></span>
李子约撰生六子，长弥性，次弥伦、弥大，皆预乡贡未第。子约议更其名，以须申礼部乃得易，先改第四子弥远曰正路。正路年十六，入太学，梦人告曰：「李秀才，君已及第。」出片纸，阔二寸许，上有「弥逊」二字以示之。李曰：「我旧名弥远，今为正路，是非我。」其人曰：「此真郎君也，何疑之有？」辩论久之，方寤，颇喜。惮其父严毅，未敢白。以告母柳夫人，夫人为言之，遂令名弥逊，而以似之为字。后数年，兄似矩尚书主曹州冤句簿，子约罢兖签就养。似之试上舍毕，亦归侍旁。报牓者一人先至曰：「已魁多士。」索其牓，无有。但探怀出片纸，上书「李弥逊」三字，方疑未信，似之云：「五年前所梦岂非今日事乎？纸上广狭，字之大小，无不同，但梦中不著姓耳。必可信。」已而果然。《夷坚甲志》卷六。</p></li>
<li><p><span id="宋轶三十一-李弥逊-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%83%A1%E9%93%A8-8">胡铨8</a>。</p></li>
<li><p><span id="宋轶三十一-李弥逊-3"></span>
侍郎李弥逊，号普现居士。……至二十八岁，为中书舍人。常入圆悟室。一日早朝回，至天津桥马跃，忽有省，通身汗流。直造天宁，适悟出门，遥见便唤曰：「居士且喜大事了毕。」公厉声曰：「和尚眼花作甚么？」悟便喝，公亦喝。于是机锋迅捷，凡与悟问答，当机不让。公后迁吏部，乞祠禄归闽连江，筑庵自娱。忽一日示微恙，遽索汤，沐浴毕，遂趺坐，作偈曰：「谩说从来牧护，今日分明呈露。虚空拶倒须弥，说甚向上一路。」掷笔而逝。《五灯会元》卷十九。</p></li>
</ol>
</div>
<div id="张-根" class="section level2">
<h2>
<span class="header-section-number">40.35</span> 张　根<a class="anchor" aria-label="anchor" href="#%E5%BC%A0-%E6%A0%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-张根-1"></span>
张知常在上庠日，家以金十两，附致于公。同舍生因公之出，发箧而取之。学官集同舍检索，因得其金。公不认曰：「非吾金也。」同舍生至夜，袖以还公。公知其贫，以半遗之。《能改斋漫录》卷十二。《自警录》卷四。《宋稗类钞》卷三。</li>
</ol>
</div>
<div id="张-焘-1" class="section level2">
<h2>
<span class="header-section-number">40.36</span> 张　焘<a class="anchor" aria-label="anchor" href="#%E5%BC%A0-%E7%84%98-1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-张焘-1"></span>
元符中，饶州举子张生游太学，与东曲妓杨六者好甚密。会张生南宫不利，归，妓欲与之俱，而张不可，约半岁必再至，若渝盟一日，则任其从人。张偶以亲之命，后约几月，始至京师。首访旧游，其邻僦舍者迎谓曰：「君非饶州张君乎？六娘每恨君失约，日托我访来期于学舍，其母痛折之而念益切。前三日，母以归洛阳富人张氏，遂偕去矣。临发涕泣，多与我金钱，令候君来，引观故居毕，乃僦后人。」生入观，则小楼奥室，驩馆宛然，几榻犹设不动，知其初去，如所言也。生大感怆，不能自持，迹其所向，百计不能知矣。作《雨中花》词，盛传于都下云。或云即知常之子子功焘也。其词云：「事往人离，还似暮峡归云，陇上流泉。强分圆镜，枉断哀弦。曾记酒阑歌罢，难忘月底花前。旧手处，层楼朱户，触目依然。从来嬾向，绣纬罗帐，镇交比翼文鸳。谁念我，而今清夜，常是孤眠。入户不如飞絮，傍怀争及炉烟。这回休也，一生心事，为尔萦牵。」《玉照新志》卷一。</p></li>
<li><p><span id="宋轶三十一-张焘-2"></span>
公往朝拜陵寝，民夹道欢迎，遂入柏城，披荆履蘖，随宜葺之而去。及还，奏言：「诸陵下涧水自兵兴以来久涸，二使到日，水即大至。父老惊异，以为中兴之祥。」上问诸陵寝如何，公不对，惟言「万世不可忘此贼」。上黯然。《宋名臣言行录》别集上卷三。</p></li>
<li><p><span id="宋轶三十一-张焘-3"></span>
监察御史施廷臣擢侍御史，府丞莫将赐出身、超拜起居郎。皆上书，迎合者翻黄下吏部。公执奏曰：「故事，迁除未有如此之骤。」力诋两人，引疾卧家。秦〔桧〕素厚公，命楼炤问疾，许直翰苑，公曰：「今日进退在我，迁官则在他人，某惟有去耳。」秦语人曰：「张子公守正，官职不能动也。」《宋名臣言行录》别集上卷三。</p></li>
<li><p><span id="宋轶三十一-张焘-4"></span>
公外和内刚，临时有仁者之勇。在蜀四年，尤著惠爱，百姓皆绘像以事。后帅李璆赞云：「公昔在蜀，千载一人。公今去蜀，千百其身。愿公再来，以慰斯民。」《宋名臣言行录》别集上卷三。</p></li>
<li><p><span id="宋轶三十一-张焘-5"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%86%E6%B8%B8-7">陆游7</a>。</p></li>
</ol>
</div>
<div id="章-谊" class="section level2">
<h2>
<span class="header-section-number">40.37</span> 章　谊<a class="anchor" aria-label="anchor" href="#%E7%AB%A0-%E8%B0%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-章谊-1"></span>
章谊宜叟侍郎有田在明州。绍兴二年出租，预买绢三匹，三年增九匹，叹其赋重。从兄彦武在傍曰：「此作法自弊之过也。」初，宜叟为大理卿，户部侍郎柳庭俊乃其妻兄，寓居章舍。一日会饮，酣醉昼寝，遂至暮不醒。柳弟来白：「明当进对。未有劄子。」柳惊起，即问章有何事可论，章戏曰：「方今财用窘匮，将天下官户赋役，同于编氓，此急务也。」柳大喜为然。明日陛对，具陈此事，遂即施行。《鸡肋编》卷中。</p></li>
<li><p><span id="宋轶三十一-章谊-2"></span>
章谊宜叟为户部尚书，闭门谢客，虽交旧亦莫之接。有轻薄子一日留刺阍者，多与之钱，属其必达。章视其衔，乃崖州司户参军薛柳也，遂解门者至临安府，人益以为笑。《鸡肋编》卷下。</p></li>
</ol>
</div>
<div id="仇-悆" class="section level2">
<h2>
<span class="header-section-number">40.38</span> 仇　悆<a class="anchor" aria-label="anchor" href="#%E4%BB%87-%E6%82%86"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-仇悆-1"></span>
仇泰然守四明，与一幕官极相得。一日问及：「公家日用多少？」对以「十口之家，日用一千」。泰然曰：「何用许多钱？」曰：「早具少肉，晚菜羹。」泰然惊曰：「某为太守，居家不敢食肉，只是吃菜，公为小官，乃敢食肉，定非廉士。」自尔见疎。《鹤林玉露》乙编卷五。《古事比》卷四十一。</li>
</ol>
</div>
<div id="洪-拟-黄叔敖" class="section level2">
<h2>
<span class="header-section-number">40.39</span> 洪　拟　黄叔敖<a class="anchor" aria-label="anchor" href="#%E6%B4%AA-%E6%8B%9F-%E9%BB%84%E5%8F%94%E6%95%96"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-洪-1"></span> <span id="宋轶三十一-拟-1"></span> <span id="宋轶三十一-黄叔敖-1"></span>
绍兴中，在钱唐，八座止两人，洪拟、黄叔敖也。每传呼尚书，则市人相戏问：「是何颜色者？」《鸡肋编》卷中。</li>
</ol>
</div>
<div id="孟-庾-高-卫-黎-确" class="section level2">
<h2>
<span class="header-section-number">40.40</span> 孟　庾　高　卫　黎　确<a class="anchor" aria-label="anchor" href="#%E5%AD%9F-%E5%BA%BE-%E9%AB%98-%E5%8D%AB-%E9%BB%8E-%E7%A1%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-孟-1"></span> <span id="宋轶三十一-庾-1"></span> <span id="宋轶三十一-高-1"></span> <span id="宋轶三十一-卫-1"></span> <span id="宋轶三十一-黎-1"></span> <span id="宋轶三十一-确-1"></span>
高卫、黎确为吏部侍郎，孟庾为户部侍郎，髭发皆白，而趋朝立班常相随，时呼为「三清」。孟年未老而早白，给事中洪拟戏之曰：「公乃借补老君也。」盖是时文武官多借补者。高大忠在待漏舍，忽语黎、孟曰：「吾三人趋朝，当独早于他官。」二公问其故，曰：「三老五更，自有故事，尚何疑乎？」《鸡肋编》卷上。</li>
</ol>
</div>
<div id="刘-岑" class="section level2">
<h2>
<span class="header-section-number">40.41</span> 刘　岑<a class="anchor" aria-label="anchor" href="#%E5%88%98-%E5%B2%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-刘岑-1"></span>
刘季高侍郎，宣和间尝饭于相国寺之智海院，因谈歌词，力诋柳氏，旁若无人者。有老宦者闻之，默然而起，徐取纸笔，跪于季高之前，请曰：「子以柳词为不佳者，盍自为一篇示我乎？」刘默然无以应。而后知稠人广众中，慎不可有所臧否也。《却扫编》卷下。《书影》卷三。《词林纪事》卷四。</p></li>
<li><p><span id="宋轶三十一-刘岑-2"></span>
刘季高岑未达时，詹安世度帅中山，以贫甚，王履道书往谒之。既至彼馆，劳甚至，酒食游戏，征逐无虚日，而略无一语及他。时河北盗贼已充斥，留连逾月，季高兴怀归之念，因漫扣之，詹云：「足下之来何干，度岂不能晓，其敢苦相挽留耶！」少刻，便令差将兵二百，防护行李，以济大河，迺回。三日之间，餽𫗵稠叠，所得凡万缗云。《挥麈三录》卷二。</p></li>
<li><p><span id="宋轶三十一-刘岑-3"></span>
刘岑季高闲居湖州，梦廖用中云：「刚与郑顾道却是同年。」时廖为中丞，郑望之侍郎领宫祠居上饶。后数月，刘得信州。到未久，廖以宫观罢归南剑，道由信上，郑往谒之。初未相识，问之，乃同榜登第。是日用中赴州会，方坐，即云：「郑顾道在此，某与之却是同年。」与梦中所闻，略无少异。《鸡肋编》卷下。</p></li>
<li><p><span id="宋轶三十一-刘岑-4"></span>
绍兴以来，文散阶皆带左右字，以别有无出身。惟尝犯赃者则去之。刘岑季高得罪秦氏，坐赃废。后复官，去其左字，季高署衔，不以为愧也。孙觌仲益亦以赃罪去左字，但自称晋陵孙某而已。至绍兴末，复朝奉郎，乃始署衔。《齐东野语》卷二十。《老学庵笔记》卷一。《宋诗纪事》卷四十六。</p></li>
<li><p><span id="宋轶三十一-刘岑-5"></span>
刘岑，字季高，官至侍郎，高宗时为从臣。未达时贫甚，用《选官图》为下饭，饥时以水沃饭，一掷举一匙。如此苦淡。常云：「不曾为小人事，下棋时未能不为小人也。」能知人缓急，在朝凡受人所托事了，无书，但与来介云：「传语官人，说事已了，不及作书。若得书，则事未了。」诸朋友多以不得书为喜。帅维扬日，有一旧同官之子，以父未葬为请。季高戚然兴念，扣之买山几何，砻甃几何，缁黄不须问。其子历历具陈。曰：「此某之责，吾友且留相伴。」密使一亲信人，赍数百缗往其家，买山办具。终事两月，亲信人回，始与之说，丧已举矣，子无虑。方遣其归。季高与人说：「观此子之气太爽，得钱必不以亲为重，此一事不了，终为吾辈累，不若留此而毕其事，先友之志酬矣。」吁！季高真急义人也。《贵耳集》卷中。</p></li>
<li><p><span id="宋轶三十一-刘岑-6"></span>
刘侍郎岑，字季高，居建康，中书舍人张孝祥，字安国，时为帅，还往甚密。一日，安国忽具衣冠造季高，季高惊异未出，先令人问盛服而来何故。安国曰：「欲北面书法。」季高不辞让，著道服而出。安国则令人扶季高，纳拜者再。季高亦不辞让，安国请曰云云，季高答曰云云，大意令安国学李邕书。《诚斋诗话》。</p></li>
<li><p><span id="宋轶三十一-刘岑-7"></span>
绍兴末，谢景思守括苍，司马季思佐之，皆名伋。刘季高以书与景思曰：「公作守，司马九作倅，想郡事皆如律令也。」闻者绝倒。《老学庵笔记》卷八。《五杂组》卷十六。《宋稗类钞》卷六。</p></li>
</ol>
</div>
<div id="汪应辰" class="section level2">
<h2>
<span class="header-section-number">40.42</span> 汪应辰<a class="anchor" aria-label="anchor" href="#%E6%B1%AA%E5%BA%94%E8%BE%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-汪应辰-1"></span>
汪圣锡幼年与群儿聚学，有谒其师，因问能属对者，师指圣锡。客因举对云：「马蹄踏破青青草。」圣锡应对曰：「龙爪拏开淡淡云。」客大惊曰：「此子有魁天下之志。」圣锡年未冠，果廷试第一。《独醒杂志》卷一。</p></li>
<li><p><span id="宋轶三十一-汪应辰-2"></span>
汪圣锡应辰端明，本玉山县弓手子。喻樗子材为尉，尝授诸子学。有兵在侧，言某儿颇知读书，可使侍笔砚。呼视之，状貌伟然，不类常儿。问能属对否？曰：「能。」曰：「马蹄踏破青青草。」应声曰：「龙爪拏开白白云。」喻大惊异曰：「他日必为伟器。」留授之学，且许妻以子。后从张横浦游，学益进。年十八，魁天下。《齐东野语》卷一。《尧山堂外纪》卷六十。《坚瓠戊集》卷四。《南宋杂事诗》卷三。</p></li>
<li><p><span id="宋轶三十一-汪应辰-3"></span>
汪圣锡本名洋，集英胪唱赐第，御笔更名应辰。或谓取王拱辰十八岁作大魁之义。《独醒杂志》卷十。《尧山堂外纪》卷六十。</p></li>
<li><p><span id="宋轶三十一-汪应辰-4"></span>
汪洋未唱第十日前，余于广坐中见中贵石企及甫云：「外间皆传汪洋作状元，何也？」至考卷进御，洋在第二，魁乃黄中，以有官人，奏取旨，圣语云，科第本以待布衣之士。即以洋为魁。《春渚纪闻》卷二。</p></li>
<li><p><span id="宋轶三十一-汪应辰-5"></span>
明州赵敦临为太学生，政和戊戌年，诣二相公庙乞梦。梦云：「状元今岁方生。」绍兴乙卯，敦临始登第。状元乃汪圣锡，生于戊戌，时年十八矣。《夷坚甲志》卷十一。</p></li>
<li><p><span id="宋轶三十一-汪应辰-6"></span>
汪圣锡为秘书少监，每食罢会茶，一同舍辄就枕不至。及起，亦戏之曰：「宰予昼寝，于予与何诛。」众未有言，汪曰：「有一对，虽于今事不切，然却是一个出处。」云：「子贡方人，夫我则不暇。」同舍皆合辞称美。《容斋四笔》卷十五。《尧山堂外纪》卷六十。《坚瓠戊集》卷四。</p></li>
<li><p><span id="宋轶三十一-汪应辰-7"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E6%9C%B1%E5%80%AC-1">朱倬1</a>。</p></li>
<li><p><span id="宋轶三十一-汪应辰-8"></span>
淳熙中，王季海为相，奏起汪玉山为大宗伯知贡举，且以书速其来。玉山将就道，有一布衣之友，平生极相得，屡黜于礼部，心甚念之。乃以书约其胥会于富阳一萧寺。与之对榻，夜分密语之曰：「某此行，或者典贡举，当特相牢笼。省试程文《易》义冒子中，可用三古字，以此为验。」其人感喜。玉山既知举，搜《易》卷中，果有冒子内用三古字者，遂竟批上，置之前列。及折号，乃非其友人也，私窃怪之。数日，友人来见，玉山怒责之曰：「此必足下轻名重利，售之他人，何相负乃如此！」友人指天誓日曰：「某以暴疾几死，不能就试，何敢漏泄于他人？」玉山终不释然。未几，以古字得者来谒，玉山因问之曰：「老兄头场冒子中用三古字，何也？」其人泯默久之，对曰：「兹事甚怪，先生既问，不敢不以实对。某之来就试也，假宿于富阳某寺中，与寺僧闲步庑下，见室中一棺，尘埃漫漶，僧曰：『此一官员女也，殡于此十年矣，杳无骨肉来问，又不敢自葬之。』因相与默然。是夕，梦一女子行庑下，谓某曰：『官人赴省试，妾有一语相告，此去头场冒子中可用三古字，必登高科，但幸勿相忘，使妾朽骨，早得入土。』既觉，甚怪之。遂用前言，果叨前列，近已往寺中葬其女矣。」玉山惊叹。《鹤林玉露》丙编卷二。《宋稗类钞》卷二。</p></li>
<li><p><span id="宋轶三十一-汪应辰-9"></span>
〔汪端明〕公以忠言直道，受知寿皇。自蜀还，为天官兼学士，向柄用矣。近习多不悦之，朝夕伺间。一日，内宿召对，天颜甚喜，曰：「欲与卿欵语。」方命坐赐茶，汪奏：「臣适有白事。」上欣然问何事？时德寿宫建房廊于市廛，董役者不识事体，凡门阖辄题德寿宫字，下至委巷厕溷皆然。汪以为非所以示四方，袖出劄子极言之。且谓：「陛下方以天下养，有司无状，亵慢如此。天下后世，将以陛下为薄于奉亲，而使之规规然营间架之利，为圣孝之累不小。」上事德寿谨，汪言颇过激。闻之，变色曰：「朕虽不孝，殆未至是。」汪曰：「臣爱陛下切至，不欲使陛下负此名，故及此。」上终不怿。奏毕，请退，上颔之，不复赐坐，自是眷颇衰。会德寿宫市蜀灯笼锦，诏求之，不获。他日，上诣宫言其故，太上曰：「比已得之。」上问所从来，曰：「汪应辰家物也。」上还，即诏应辰与郡。盖近习揣上意，因事中之，君臣之际，难哉！《齐东野语》卷一。</p></li>
</ol>
</div>
<div id="沈-枢" class="section level2">
<h2>
<span class="header-section-number">40.43</span> 沈　枢<a class="anchor" aria-label="anchor" href="#%E6%B2%88-%E6%9E%A2"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-沈枢-1"></span>
寿皇议遣汤鹏举使虏，沈詹事枢在同列，间发一语，操吴音曰：「官家好呆。」此语遂达于上，大怒，差四从官审责沈：「曾与不曾有此语？」对云：「臣有此语。」即日谪筠州。汤侍御史使虏，寿皇专差中贵等人，使回程先取国书，星夜以闻。寿皇得之，启匣，元封不开，国书复回。汤以专对失职得谪，沈以先言有验得归。《贵耳集》卷上。</p></li>
<li><p><span id="宋轶三十一-沈枢-2"></span>
沈詹事持正以坐叶丞相论恢复，贬筠州。沈方售一妾，年十七八，与俱行，处筠凡七年。既归，呼妾父母，以女归之，犹处子。时人以比张忠定公咏。会稽潘方仲矩为安吉尉，献诗云：「昔年单骑向筠州，觅得歌姬共远游。去日正宜供夜直，归来浑未识春愁。禅人尚有香囊愧，道士犹怀炭妇羞。铁石心肠延寿药，不风流处也风流。」《谈薮》。《梅磵诗话》卷中。《尧山堂外纪》卷五十九。《宋诗纪事》卷五十二。</p></li>
<li><p><span id="宋轶三十一-沈枢-3"></span>
沈持正名枢，绍兴中参政。和议成，语同列云：「官家好呆。」上闻之，谪筠州。二鬟去，数年归嫁，皆处子。《南宋杂事诗》卷三引《啽呓集》。</p></li>
</ol>
</div>
<div id="杜莘老" class="section level2">
<h2>
<span class="header-section-number">40.44</span> 杜莘老<a class="anchor" aria-label="anchor" href="#%E6%9D%9C%E8%8E%98%E8%80%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-杜莘老-1"></span>
杜起莘自蜀入朝，不以家行。高庙闻其清修独处，甚爱之。一日因得对，褒谕曰：「闻卿出局，即蒲团、纸帐，如一行脚僧，真难及也。」起莘顿首谢。未几，遂擢为谏官。张真父戏之曰：「吾蜀人如刘韶美、冯圜仲及仆，盖皆无妻妾，块然独处，与君等耳。君乃独以此见知得拔擢，何也？当挝登闻鼓诉之。」因相与大笑而罢。《老学庵笔记》卷三。</li>
</ol>
</div>
<div id="宋-𪸩" class="section level2">
<h2>
<span class="header-section-number">40.45</span> 宋　𪸩<a class="anchor" aria-label="anchor" href="#%E5%AE%8B-%F0%AA%B8%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-宋𪸩-1"></span>
宋𪸩字元实，春明坊宣献公之族子也，腯伟而黑色，无他才能。在扬州尝掖高宗登舟渡江，故被记录，历登运使，以殿撰知临安府。士民皆诋恶之，目为「油浇石佛」，甚者呼为「乌贼鱼」，谓其色黑，其政残，其性愚也。又作赋云：「身衣紫袍，则容服之相称；坐乘乌马，因人畜以无殊。」仍谜以詈之曰：「临安府城里，两个活畜生。一个上面坐，一个下面行。」以其常乘乌马故也。……其在临安，凡两经遗火，焚一城几尽。人谓府中有「送火军」，故致回禄。《鸡肋编》卷中。</li>
</ol>
</div>
<div id="胡世将" class="section level2">
<h2>
<span class="header-section-number">40.46</span> 胡世将<a class="anchor" aria-label="anchor" href="#%E8%83%A1%E4%B8%96%E5%B0%86"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-胡世将-1"></span>
蜀老言：绍兴初，漕粟嘉陵，以饷边。每一斛至军中，计其费为七十五斛。席大光、胡承公为帅，始议转船折运，于是费十减六七。向非二公，蜀已大困矣。故至今蜀人谓承公为「湖州镜」。《老学庵笔记》卷六。</li>
</ol>
</div>
<div id="郑刚中" class="section level2">
<h2>
<span class="header-section-number">40.47</span> 郑刚中<a class="anchor" aria-label="anchor" href="#%E9%83%91%E5%88%9A%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-郑刚中-1"></span>
绍兴中，郑亨仲为川、陕宣抚副使，大会诸将于阆州。时吴武顺璘、杨襄毅政、郭恭毅浩皆以节度使来会。亨仲坐堂上，吏赞客，亨仲遽兴，日高犹不出。既而，政先执梃谒，亨仲乃受之。寻与璘、浩循阶以客礼见。盖璘时以右护军都统制驻武兴，浩以枢密院都统制驻汉阴，而政在汉中，实宣抚司都统制故也。十八年，始有旨并称某州驻劄御前诸军都统制，然诣宣威府悉趋庭焉。论者以郑为得体。《建炎以来朝野杂记》甲集卷八。</p></li>
<li><p><span id="宋轶三十一-郑刚中-2"></span>
郑亨仲刚中为川陕宣抚，节制诸将，极为尊严。吴璘而下，每入谒，必先堦墀，然后升厅就坐。忽璘除少保，来谢，语主阍吏，乞讲钧敌之礼。吏以为白亨仲，亨仲云：「少保官虽高，犹都统制耳，倘变常礼，是废军容。少保若欲反，则取吾头可矣，堦墀之仪不可易也。」璘皇恐听命，人皆韪之。《挥麈三录》卷三。</p></li>
<li><p><span id="宋轶三十一-郑刚中-3"></span>
郑刚中之镇蜀地，眷妓阎玉。忽民间遗火，延烧所居富春坊。郑于火中获一旗，上有改东坡《海棠》诗云：「火星飞上富春坊，天恣风流此夜狂。只恐夜深花睡去，高烧银烛照红妆。」郑一见曰：「必道山公子也。」《坚瓠戊集》卷四。《清波杂志》卷八。</p></li>
<li><p><span id="宋轶三十一-郑刚中-4"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-63">秦桧63</a>。</p></li>
<li><p><span id="宋轶三十一-郑刚中-5"></span>
蜀人任子渊好谑。郑宣抚刚中自蜀召归，其实秦会之欲害之也。郑公治蜀有惠政，人犹觊其复来，数日，乃闻秦氏之指，人人太息。众中或曰：「郑不来矣」子渊对曰：「秦少恩哉！」人称其敢言。《老学庵笔记》卷二。《东南纪闻》卷一。《宋稗类钞》卷六。《宋诗纪事》卷四十四。</p></li>
<li><p><span id="宋轶三十一-郑刚中-6"></span>
有客自耒阳来，言郑亨仲日以数十钱悬壁间，椒桂葱姜皆约以一二钱。曰：「吾平生贫苦，晚年登第，稍觉快意，便成奇祸。今学张子韶法，要见旧时虀盐风味甚长久也。」《鹤林玉露》乙编卷五。</p></li>
</ol>
</div>
<div id="胡舜陟" class="section level2">
<h2>
<span class="header-section-number">40.48</span> 胡舜陟<a class="anchor" aria-label="anchor" href="#%E8%83%A1%E8%88%9C%E9%99%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-胡舜陟-1"></span>
秦相当国，桂帅胡舜陟谓古县乃秦父旧治，讽县立祠。令高登彦先也，为太学生时屡上书，与陈东齐名。既登第，考试潮州，以论题策问忤秦相者，至是以为不可祠。舜陟怒，借他事劾上，兴狱逮捕。彦先母死舟中，而彦先航海投匦上书，乞纳官葬母。秦素蓄憾，下彦先静江狱。比至，舜陟为漕吕源发买马事先下吏死。时人皆哀舜陟之非辜，而不知有天道焉。舜陟谄秦而死，彦先忤秦而生，亦可为士大夫谬用其心者之戒。《后村诗话》后集卷一。《鹤林玉露》乙编卷二。《东山谈苑》卷三。《宋稗类钞》卷七。</li>
</ol>
</div>
<div id="胡-仔" class="section level2">
<h2>
<span class="header-section-number">40.49</span> 胡　仔<a class="anchor" aria-label="anchor" href="#%E8%83%A1-%E4%BB%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-胡仔-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E8%B4%BE%E6%94%B6-3">贾收3</a>。</li>
</ol>
</div>
<div id="叶宗谔" class="section level2">
<h2>
<span class="header-section-number">40.50</span> 叶宗谔<a class="anchor" aria-label="anchor" href="#%E5%8F%B6%E5%AE%97%E8%B0%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-叶宗谔-1"></span>
建炎初，高宗驻跸维扬，虏骑忽至，六飞即日南渡，百僚窜身扬子江津。舟人乘时射利，停桡水中，每渡一人，必须金一两，然后登船。是时叶宗谔为将作监，逃难至江浒，而实不一钱，彷徨无措，忽覩妇人于其侧，美而艳，语叶云：「事有适可者，妾亦欲凌江。有金钗二只，各重一两，宜济二人。而涉水非女子所习，公幸负我以趍。」叶从之。且举二钗以示篙师，肯首令前，妇人伏于叶之背而行。甫扣船舷，失手，妇人坠水而没。叶独得逃生，怅然以登南岸。叶后以直龙图阁帅建康。其家影堂中设位云：「扬子江头无姓名妇人。」《挥麈后录》卷八。</li>
</ol>
</div>
<div id="王-佐" class="section level2">
<h2>
<span class="header-section-number">40.51</span> 王　佐<a class="anchor" aria-label="anchor" href="#%E7%8E%8B-%E4%BD%90"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-王佐-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E7%8E%8B%E5%85%AC%E8%A1%AE-3">王公衮3</a>。</p></li>
<li><p><span id="宋轶三十一-王佐-2"></span>
吉之老宿尝言：太守王佐任内，一夕谯楼第五更鼓声不鸣，唤到鼓角子，供云：「是夜五更，见大蜈蚣虫于鼓上，委不敢近前。」此时，王守正梦睡于此鼓。《湖海新闻夷坚续志》前集卷一。</p></li>
<li><p><span id="宋轶三十一-王佐-3"></span>
王佐宣子虽以文魁天下，而吏才极高，寿皇深喜之。尹临安日，禁戢群盗甚严，都城肃然。既而以治办受赏增秩，告命甫下，置卧内，旦起忽失之。宣子知为所侮，略不见之辞色。他日奏事毕，从容以白上曰：「鼠辈恶臣穷其奸，故为是以沮臣尔。」上曰：「何以处之？」对曰：「臣若张皇物色，正堕其计中，惟有置之不问。异时从吏部求一公据足矣，今未敢请也。」上称善。《齐东野语》卷九。</p></li>
<li><p><span id="宋轶三十一-王佐-4"></span>
丰有俊，字宅之，四明人。登青楼，偶见小娼，疑故人女，累目之，女亦悟。酒罢，留宿，女羞涩，良久乃入曰：「丰官人识妾否？」诘之，果故人女。丰曰：「某所以留者，以坐间不敢问也。且各寝，必有以处汝。」娼遂退。丰与京尹有契，明日以白尹，且云：「某仅有钱百千，从公更贷二百千嫁之。」尹嘉其谊，即取入府，厚奁，具择良士嫁焉。尹即王宣子佐也。《行营杂录》。</p></li>
<li><p><span id="宋轶三十一-王佐-5"></span>
王佐宣子帅长沙日，茶贼陈丰啸聚数千人，出没旁郡，朝廷命宣子讨之。时冯太尉湛谪居在焉，宣子乃权宜用之。谍知贼巢所在，乘日晡放饭少休时，遣亡命卒三十人，持短兵以前，湛自率百人继其后，径入山寨。丰方抱孙独坐，其徒皆无在者。卒覩官军，错愕不知所为，亟鸣金啸集，已无及矣，于是成擒，余党亦多就捕。宣子乃以湛功闻于朝，于是湛以劳复元官，宣子增秩。辛幼安以词贺之，有云：「三万卷，龙头客，浑未得，文章力。把诗书马上，笑驱锋镝。金印明年如斗大，貂蝉元自鍪出。」宣子得之，疑为讽己，意颇衔之。殊不知陈后山亦尝用此语送苏尚书知定州云：「枉读平生三万卷，貂蝉当复坐鍪。」幼安正用此。《齐东野语》卷七。</p></li>
<li><p><span id="宋轶三十一-王佐-6"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-1">韩侂胄1</a>。</p></li>
</ol>
</div>
<div id="王公衮" class="section level2">
<h2>
<span class="header-section-number">40.52</span> 王公衮<a class="anchor" aria-label="anchor" href="#%E7%8E%8B%E5%85%AC%E8%A1%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-王公衮-1"></span>
王公衮，字吉老，宣子尚书之弟。先墓在会稽西山，为掌墓人奚泗所发。公衮䜣之郡，杖之而已，公衮愤甚。奚泗受杖，诣公衮谢罪，公衮呼前，劳以酒，拔剑斩之，持其首诣郡。宣子时为部郎，奏乞以己官赎罪。诏给舍集议。中书舍人张孝祥等议上，诏赦之，犹镌一秩。当时公衮孝名闻天下，永嘉王十朋以诗美之。公衮性甚和，平居常若嬉笑，人谓之「笑面虎」。《谈薮》。</p></li>
<li><p><span id="宋轶三十一-王公衮-2"></span>
王宣子尚书母，葬山阴狮子坞，为盗所发。时宣子为吏部员外郎，其弟公衮待次乌江尉，居乡物色得之，乃本村无赖嵇泗德者所为。遂闻于官，具服其罪，止从徒断，黥隶他州，公衮不胜悲愤。时犹拘留钤辖司，公衮遂诱守卒饮之以酒，皆大醉，因手断贼首，朝复提之自归有司。宣子亟以状白堂，纳官以赎弟罪。事下给舍议，时杨椿元老为给事，张孝祥安国兼舍人，书议状曰……诏：「给舍议是。」其后，公衮于乾道间为𠡠令所删定官。一日，登对。孝宗顾问左右曰：「是非手斩发冢盗者乎？」意颇喜之。未几，除左司。公衮为人癯甚。王龟龄尝赠诗有云「貌若尫羸中甚武」者，盖纪实也。《齐东野语》卷九。</p></li>
<li><p><span id="宋轶三十一-王公衮-3"></span>
王公衮吉老，会稽山阴人。绍兴甲戌登进士第。仕至左司郎中。盗劫其母墓，狱成，盗不死，吉老手杀之，诣州自言。兄宣子请纳所居官，以赎其罪。时梅溪王公十朋为签幕，赋诗以美之云：「臣子大节孝与忠，父母仇雠天下同。贤哉会稽王孝子，感慨有古烈士风。松楸一夕盗破冢，亲获鼠辈闻之公。有司守法贷其命，孝子衔恨无终穷。谁谓书生胆如许，貌若尫羸中甚武。手斩凶人提髑髅，请死伸冤诣公府。君不见齐襄内行世所羞，《春秋》贤之缘复雠。又不见子胥鞭尸报父怨，太史为之作佳传。君今枕戈志已伸，更须移孝为忠臣。他年当作傅介子，誓斩楼兰雪国耻。」诗纪其实也。宣子名佐，以南省高选奉廷对魁天下。绍兴间，因不附秦桧而斥。淳熙中，平潭寇有功，天子嘉之，官至八座。吉老风节亦如是。其王氏之二难欤！《梅磵诗话》卷上。</p></li>
</ol>
</div>
<div id="康执权" class="section level2">
<h2>
<span class="header-section-number">40.53</span> 康执权<a class="anchor" aria-label="anchor" href="#%E5%BA%B7%E6%89%A7%E6%9D%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-康执权-1"></span>
康待制执权，奉祠寓居永嘉。籍妓中有姓山者，颇慧丽，康时命之侑樽俎。一日，妓之父以事系县中，当坐罪，倡泣涕，历求救于士大夫。康悯之，戏为一绝云：「昔日缇萦亦如许，尽道生男不如女。河阳满县皆春风，忍使梨花偏带雨。」明日，倡诣县投状，乞代父罪，且连此诗于状前，邑宰一见，遂笑而释之。《庚溪诗话》卷下。《尧山堂外纪》卷五十六。《宋诗纪事》卷四十八。</li>
</ol>
</div>
<div id="傅崧卿" class="section level2">
<h2>
<span class="header-section-number">40.54</span> 傅崧卿<a class="anchor" aria-label="anchor" href="#%E5%82%85%E5%B4%A7%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-傅崧卿-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%AE%8B%E8%BD%B6%E4%BA%8C%E5%8D%81%E5%85%AB-%E6%9D%8E%E7%BA%B2-3">李纲3</a>。</p></li>
<li><p><span id="宋轶三十一-傅崧卿-2"></span>
傅崧卿子骏，以都司奉使二浙，回行在所，时王唐翁、张全真为参政。子骏既至堂中，诸公问以部使者郡太守治状。子骏曰：「浙东提点刑狱王翿殊不职。」次欲启知明州张汝舟，始悟适犯唐公讳矣，思所以避之。卒然曰：「明州张守尤无状！」顷刻之间，二执政姓名俱及之。《挥麈后录》卷十一。</p></li>
<li><p><span id="宋轶三十一-傅崧卿-3"></span>
傅丈子骏奏事，误称名，退而移文合门，请弹奏。合门以殿上语非有司所得闻，不受，子骏乃自劾。诏放罪。《老学庵笔记》卷四。</p></li>
<li><p><span id="宋轶三十一-傅崧卿-4"></span>
欧阳文忠公虽作一二十字小柬，亦必属藁，其不轻如此。今集中所见乃明白平易，若未尝经意者，而自然尔雅，非常所及。东坡大抵相类，初不过为文采尔。至黄鲁直始专集取古人才语以叙事，虽造次间必期于工，遂以名家。士大夫翕然效之。《宋景文公刀笔集》，虽平文亦务奇险，至或作三字韵语。近傅崧卿给事以冰餽同舍，其柬辞云：「蓬莱道山，群仙所游。清异人境，不风自凉。火云腾空，莫之能炎。饷以冰雪，是谓附益。」读者莫解，或曰：「此灵棋也。」一坐大笑，而知其渊源亦自有自矣。《南窗纪谈》。</p></li>
</ol>
</div>
<div id="何-抡" class="section level2">
<h2>
<span class="header-section-number">40.55</span> 何　抡<a class="anchor" aria-label="anchor" href="#%E4%BD%95-%E6%8A%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-何抡-1"></span>
何抡除秘书少监，未几，以口语出守邛，谢启曰：「云外三山，风引舟而莫近；海滨八月，槎犯斗以空还。」《容斋三笔》卷八。</li>
</ol>
</div>
<div id="朱-翌" class="section level2">
<h2>
<span class="header-section-number">40.56</span> 朱　翌<a class="anchor" aria-label="anchor" href="#%E6%9C%B1-%E7%BF%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-朱翌-1"></span>
待制公十八岁时，尝作乐府云：「流水泠泠，断桥斜路横枝亚。雪花飞下，全胜江南画。　白璧青钱，欲买应无价。归来也，风吹平野，一点香随马。」朱希真访司农公不值，于几案间见此词，惊赏不已，遂书于扇而去，初不知何人作也。一日，洪觉范见之，扣其所从得，朱具以告。二人因同往谒司农公问之，公亦愕然。客退，从容询及待制公，公始不敢对，既而以实告。《西塘集耆旧续闻》卷一。</p></li>
<li><p><span id="宋轶三十一-朱翌-2"></span>
朱新仲少仕江宁，在王彦昭幕中，有《代作春日留客》致语云：「寒食止数日闲，才晴又雨；牡丹盖数十种，欲拆又芳。」皆《鲁公帖》与《牡丹谱》中全语也。彦昭好令人歌柳三变乐府新声，又尝作乐语云：「正好欢娱，歌叶树数声啼鸟；不妨沈醉，拚画堂一枕春酲。」又皆柳词中语。《挥麈后录》卷八。《云庄四六余话》。《词林纪事》卷九。</p></li>
<li><p><span id="宋轶三十一-朱翌-3"></span>
朱新仲待制翌，绍兴二十八年守严州，梦至大山下，左右指云：「昆山也。」未几，徙宣州。宣城献地图，有乡名「昆山」者，谓前梦已应。又一岁，徙平江，昆山正其属县。在平江日，梦典谒报洪内翰来，亟出迎，则予仲兄也，时自翰林学士奉祠居乡里。既坐，乃居东道，觉而异之。不两月，新仲罢去，仲兄实踵其后。《夷坚丙志》卷十。</p></li>
</ol>
</div>
<div id="张-扩" class="section level2">
<h2>
<span class="header-section-number">40.57</span> 张　扩<a class="anchor" aria-label="anchor" href="#%E5%BC%A0-%E6%89%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-张扩-1"></span>
张彦实扩，番昜人，子公参政大父行。有《东窗集》行于世。自知广德军秩满造朝，除著作郎。秦会之当轴，其兄楚材为秘书少监，约彦实观梅于西湖。楚材有诗，彦实次其韵云：「天上新骖宝辂回，看花仍趁雪英开。折归忍负金蕉叶，笑插新临玉镜台。女堞未须飜角调，锦囊先喜助诗材。少蓬自是调羹手，叶底应寻好句来。」时楚材再婚，故及玉镜台事。会之见之，大称赏，曰：「旦夕当以文字官相处。」迁擢左史，再迁而掌外制。杨原仲并居西掖，代言多彦实与之润色。初亦无他，彦实偶戏成《二毫笔》绝句云：「包羞曾借虎皮蒙，笔阵仍推兔作锋。未用吹毛强分别，即今同受管城封。」原仲以为诮己，大怒，愬于会之，訹言路弹之。彦实以本官罢为宫祠，谢表云：「虽造化之有生有杀，本亦何心；然臣下之或赏或刑，咸其自取。」屏居数年，求休致。《挥麈余话》卷二。《咸淳临安志》卷九十一。《西湖游览志余》卷十。《尧山堂外纪》卷五十八。《宋诗纪事》卷三十七。</li>
</ol>
</div>
<div id="方-滋" class="section level2">
<h2>
<span class="header-section-number">40.58</span> 方　滋<a class="anchor" aria-label="anchor" href="#%E6%96%B9-%E6%BB%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-方滋-1"></span>
方务德侍郎，受知于张全真参政。后每经毗陵，必至报恩院张之祠堂祭奠，修门生之敬，祝文具在。《清波杂志》卷五。</p></li>
<li><p><span id="宋轶三十一-方滋-2"></span>
秦会之当国，四方餽遗日至。方德帅广东，为蜡炬以众香实其中，遣驶卒持诣相府，厚遗主藏吏，期必达，吏使俟命。一日，宴客，吏曰：「烛尽。适广东方经略送烛一掩，未敢启。」乃取而用之。俄而异香满坐，察之，则自烛中出也。亟命藏其余枚，数之，适得四十九。呼驶问故，则曰：「经略专造此烛供献，仅五十条，既成，恐不嘉，试𦶟其一，不敢以他烛充数。」秦大喜，以为奉己之专也，待方益厚。《齐东野语》卷八。《西湖游览志余》卷四。《何氏语林》卷二十九。《宋稗类钞》卷四。</p></li>
<li><p><span id="宋轶三十一-方滋-3"></span>
秦氏当国时，先忠宣公、郑亨仲资政、胡明仲侍郎、朱新仲舍人，皆在谪籍，分置广东。方务德为经略帅，待之尽礼。秦对一客言曰：「方滋在广部，凡得罪于朝廷者，必加意护结，得非欲为异日地乎？」客曰：「非公相有云，不敢辄言。方滋之为人，天性长者，凡于人唯以周旋为志，非独于迁客然也。」秦悟曰：「方务德却是个周旋底人。」其疑遂释。《容斋四笔》卷八。</p></li>
<li><p><span id="宋轶三十一-方滋-4"></span>
〔方少师〕所交皆当世名士，在二广八年，自赵忠简公鼎、张忠献公浚、洪忠宣公皓、李庄简公光诸巨公，皆为秦氏所摈斥，流散湖、广，或在海外。秦方兴罗织之狱，急进者睥睨迁客以为奇货。少师独一一以时存省，馈遗济其乏绝。不幸殁于烟瘴者，又为津致北归，旁观者危之，曾弗之恤，竟亦不能害，此其最为世所称。《攻媿集》卷一百六。</p></li>
<li><p><span id="宋轶三十一-方滋-5"></span>
胡澹庵谪岭南，士大夫多凌蔑之，否则畏避之。方滋，字务德，本亦〔秦〕桧党，待之独有加礼，澹庵深德之。桧死，其党皆逐。务德入京谋一差遣不可得，栖栖旅馆。澹庵偶与王梅溪语及其事，梅溪曰：「此君子也。」率馆中诸公访之，且揄扬其美。务德由此遂晋用。《鹤林玉露》乙编卷二。《贤弈编》卷二。《坚瓠辛集》卷四。《宋稗类钞》卷七。</p></li>
<li><p><span id="宋轶三十一-方滋-6"></span>
方务德侍郎帅绍兴，赴召，士人姚某以书投诚，其略曰：「某流落江湖二十年，兄弟异立，未能成家。重以场屋蹉跌，遂失身于倡馆马慧。岁月滋久，根深蒂结，生育男女，于义有不可负者。兼渠孑然一身，无所依倚，处性不能自立。万一有叛此盟，终身废弃，存亡或未可保。不于侍郎还朝之日得遂脱身从良，他日必困此门户中，不唯无以释儿女之恨，而某亦从此销缩。区区欲望矜怜，使鱼鸢之属，川泳云飞，侍郎之德大矣。敢不下拜！」方书其后云：「姚某解元，文词英丽，早以俊称。杯酒留连，遂致于忘返。露由衷之恳，不愧多言；遂成家之名，何爱一妓。韩公之于戎昱，既徇所求；奇章之望牧之，更宜自爱。」能从其请，可见宽厚之德，且引事切当。《清波杂志》卷八。《宋稗类钞》卷四。</p></li>
</ol>
</div>
<div id="王-趯" class="section level2">
<h2>
<span class="header-section-number">40.59</span> 王　趯<a class="anchor" aria-label="anchor" href="#%E7%8E%8B-%E8%B6%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-王趯-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E8%B5%B5%E9%BC%8E-20">赵鼎20</a>。</p></li>
<li><p><span id="宋轶三十一-王趯-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%83%A1%E9%93%A8-17">胡铨17</a>、18。</p></li>
<li><p><span id="宋轶三十一-王趯-3"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-72">秦桧72</a>。</p></li>
</ol>
</div>
<div id="周三畏" class="section level2">
<h2>
<span class="header-section-number">40.60</span> 周三畏<a class="anchor" aria-label="anchor" href="#%E5%91%A8%E4%B8%89%E7%95%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-周三畏-1"></span>
大理寺卿周三畏，不肯勘问岳武穆，挂冠而去，不知所之。《南宋杂事诗》卷一引《樵书》。《樵书》二编卷九。</li>
</ol>
</div>
<div id="姚-岳" class="section level2">
<h2>
<span class="header-section-number">40.61</span> 姚　岳<a class="anchor" aria-label="anchor" href="#%E5%A7%9A-%E5%B2%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-姚岳-1"></span>
姚岳，字崧卿，京兆人。陕西陷没，岳避地入蜀。……绍兴初解试，令陕右流寓进士尽作合格，及类省试亦如此，唯杂犯黜落一二人而已。岳为榜首，由是陕右流寓进士二十余人皆过省。岳飞为湖北京西宣抚使，以身姓岳，母姓姚，一见姚岳大喜，遂辟为属官。及飞被罪，自谓非飞之客，且乞改岳州州名，士论鄙之。《三朝北盟会编》卷二百三十四。</li>
</ol>
</div>
<div id="王-1" class="section level2">
<h2>
<span class="header-section-number">40.62</span> 王<a class="anchor" aria-label="anchor" href="#%E7%8E%8B-1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-王-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E7%86%BA-1">秦熺1</a>。</p></li>
<li><p><span id="宋轶三十一-王-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E9%9F%A6%E8%B4%A4%E5%A6%83-5">韦贤妃5</a>。</p></li>
</ol>
</div>
<div id="曹-泳" class="section level2">
<h2>
<span class="header-section-number">40.63</span> 曹　泳<a class="anchor" aria-label="anchor" href="#%E6%9B%B9-%E6%B3%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-曹泳-1"></span>
绍兴乙亥十月二十二日，秦桧亡。翌日，曹泳勒停，安置新州。先是，二十一日车驾幸桧第视疾，时已不能言，怀中出一劄，乞以熺代辅政，上视之无语。既出，呼干办府问何人为此，则答以曹泳，遂有是命。泳初窜名军中，并缘功赏列得班行。尝监黄岩酒税，秩满到部，注某阙钞上省。桧押𠡠，顾见泳姓名，问何处人？省吏对：「此吏部拟注，不知也。」命于侍右书铺物色召见之，熟视曰：「公，桧恩家也，」泳恍然不知所答。则又曰：「忘之邪？」泳曰：「昏忘，实不省于何处遭遇太师？」桧入室，有顷，取小册示泳使观之。首尾不记他事，但有字一行曰：「某年月日，某人钱五千，曹泳秀才绢二疋。」盖微时，索游富人家得五千，求益不可。泳时为馆客，探囊中得二缣曰：「此吾束修之余也，今举以遗子。」既别，不相闻。虽知桧贵震天下，不谓其即秦秀才也。泳曰：「不意太师乃能记忆微贱如此。」桧曰：「公真长者。」命其子孙出拜之。俾以上书易文资，骤用之至户部侍郎，知临安府。与谢伋尝有隙，台州之狱，泳有力焉。桧暮年颇有异志，泳实预其密谋。熺本桧妻党王氏子，蠢𫘤。尝燕亲宾，优者进妓，熺于座中大笑绝倒，桧殊不怿。桧素畏内，妾尝孕，逐之，生子为仙游林氏子，曰一飞，以桧故，仕至侍郎兼给事中。其兄一鸣，弟一鹗，皆位朝列。泳尝劝桧还一飞以补熺处，未果而桧死云。此事闻之谢伋之孙直。《中兴遗史》所载则曹筠也，与此颇有异同，故详载之。《齐东野语》卷十一。《西湖游览志余》卷四。</p></li>
<li><p><span id="宋轶三十一-曹泳-2"></span>
曹咏为浙漕，一日坐客言徽州汪王灵异者。咏问「汪王」若为对。有唐永夫者在坐，遽曰：「可对曹漕。」咏以为工，遂爱之。《老学庵笔记》卷五。《宋稗类钞》卷六。</p></li>
<li><p><span id="宋轶三十一-曹泳-3"></span>
曹武惠彬下江南，副帅欲屠城，曹力止之，曰：「此已降，不可杀。」曹后梦一神人告之曰：「汝能全江南一城人，帝命赐汝城中人为汝子孙。」故其后繁盛，今虽湮微，犹应出两府。曹泳景游尝语此，两府其自期耶？《清波杂志》卷七。</p></li>
<li><p><span id="宋轶三十一-曹泳-4"></span>
曹泳、汤思退辈，皆〔秦桧〕其晚年所信用者。曹凶狡之甚，秦之妻儿亲党，皆为其所离间。秦信爱之如子，然皆在其笼络中矣。……秦死，其妻儿衔之，泣诉于太上，谓秦时多事皆曹为之，遂编直海外而死。曹妻亦自狡，要令一人军将等去取曹丧，恐其不从，先教一婢子云：「你待我使其人不从，你便倒地作侍郎语云：『平日受我多少恩，你若不从，我即有祸及汝。』」及使其人，果有不肯从意。婢遂倒地如其言，其人拜告即请行。盖曹平日诡怪，家习之也。《朱子语类》卷一百三十。《宋稗类钞》卷二。</p></li>
<li><p><span id="宋轶三十一-曹泳-5"></span>
曹泳侍郎妻硕人厉氏，余姚大族女，始嫁四明曹秀才，与夫不相得，仳离而归，乃适泳。时尚武弁。不数年，以秦桧之姻党易文阶，骤擢至徽猷阁，守鄞。元夕张灯，州治大合乐宴饮，曹秀才众来观，见硕人服用精丽，左右供侍备极尊严，谓其母曰：「渠乃合在此中居，享如此富贵，吾家岂能留？」叹息久之。泳日益显，为户部侍郎，尹京。桧之殂，泳贬新州而亡。硕人领二子取丧归葬，二子复不肖，家贫荡析，至不能给朝𫗦。赵德老观文，亦厉氏婿，硕人从父妹也，怜其老且无聊，招置四明里第养之终身。硕人闲出访亲旧，过故夫曹秀才家，门庭整洁，花竹蓊茂，顾侍婢曰：「我当时能自安于此，岂有今日？」因泣下数行。二十年间，夫妻更相悔羡，世态翻覆不可料如此。方泳盛时，乡里奔走承迎惟恐后，独硕人之兄厉德斯不然。泳帅越时，德斯为里正，泳风邑官胁治百端，冀其祈己，竟不屈。桧之甫殂，乃遣介致书于泳，启封乃《树倒猢狲散赋》一篇。洎新州之行，又以十诗赠行，其一云：「断尾雄鸡不畏牺，凭依掇祸复何疑。八千里路新州瘴，归骨中原是几时？」泳得诗愤极，然无如之何。《谈薮》。《宋稗类钞》卷六。《南宋杂事诗》卷四。《宋诗纪事》卷五十二。</p></li>
</ol>
</div>
<div id="曹-筠" class="section level2">
<h2>
<span class="header-section-number">40.64</span> 曹　筠<a class="anchor" aria-label="anchor" href="#%E6%9B%B9-%E7%AD%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-曹筠-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-10">秦桧10</a>。</li>
</ol>
</div>
<div id="郑亿年" class="section level2">
<h2>
<span class="header-section-number">40.65</span> 郑亿年<a class="anchor" aria-label="anchor" href="#%E9%83%91%E4%BA%BF%E5%B9%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-郑亿年-1"></span>
郑相居中，京师人，族叔绅者，开酒肆，负官钱，禁锢开封府，其家窘甚，妻离去，改适张蕴，女入端王府。元符末，徽宗即祚，郑氏立为妃，绅骤贵，居中亦进焉。……自崇宁、大观以来，宰执子弟例作从官。居中长子曰修年，次子曰亿年。亿年思所以自别，假手于门馆孙谦亨，获与荐名。既赴大比试，居中在相位，差试官多其所亲知。……引试日，亿年、谦亨并案而坐，以便传授。……既考校，〔莫〕俦、〔黄〕颍等日诣诸位，搜访亿年程文，既得之，即送知举三公，拆号，亿年名在第九。……建炎四年，虏骑渡江，亿年被执北去。逆豫僭立，即臣事之，为户部、吏部侍郎，户部尚书，迁除执政，尚书右丞、资政殿学士。绍兴七年，虏既废豫，以河南地来归，亿年召还。时宰秦桧者，王仲山之婿也，亿年母即仲山亲姊，桧子熺复聚修年之女，至是颇佑之。初至，除杂学士，继欲复伪齐所授职名，参政李光榻前面折之，以为不可，乃止。后数月，光罢政，亿年竟复资政殿学士。《三朝北盟会编》卷二百二十引《秀水闲居录》。</li>
</ol>
</div>
<div id="程敦厚" class="section level2">
<h2>
<span class="header-section-number">40.66</span> 程敦厚<a class="anchor" aria-label="anchor" href="#%E7%A8%8B%E6%95%A6%E5%8E%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-程敦厚-1"></span>
程子山，绍兴初为史官，以狂躁得罪归蜀。迁靖州，表谢曰：「为其自作弗靖，故使谪居此邦。」人以能自状也。《寓简》卷八。</p></li>
<li><p><span id="宋轶三十一-程敦厚-2"></span>
循王张俊妾封夫人，中书舍人程子山行词，以「异姓王」对「如夫人」，朝士称之。《诚斋诗话》。</p></li>
<li><p><span id="宋轶三十一-程敦厚-3"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-74">秦桧74</a>。</p></li>
<li><p><span id="宋轶三十一-程敦厚-4"></span>
〔程〕子山之居极壮丽，一夕大火，不遗寸椽。《齐东野语》卷十三。</p></li>
</ol>
</div>
<div id="毛-文" class="section level2">
<h2>
<span class="header-section-number">40.67</span> 毛　文<a class="anchor" aria-label="anchor" href="#%E6%AF%9B-%E6%96%87"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-毛文-1"></span>
毛德昭名文，江山人。苦学，至忘寝食，经史多成诵。喜大骂剧谈。绍兴初，招徕直谏无所忌讳，德昭对客议时事，率不逊语，人莫敢与酬对，而德昭愈自若。晚来临安赴省试，时秦会之当国，数以言罪人，势焰可畏。有唐锡永夫者，遇德昭于朝天门茶肆中，素恶其狂，乃与坐，附耳语曰：「君素号敢言，不知秦太师如何？」德昭大骇，亟起掩耳，曰：「放气！放气！」遂疾走而去，追之不及。《老学庵笔记》卷一。</li>
</ol>
</div>
<div id="陆士规" class="section level2">
<h2>
<span class="header-section-number">40.68</span> 陆士规<a class="anchor" aria-label="anchor" href="#%E9%99%86%E5%A3%AB%E8%A7%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-陆士规-1"></span>
陆士规，布衣工诗，秦桧喜之。尝挟秦书干临川守，餽遗不满意，升堂嫚骂。守惧，以书白秦自解。秦怒陆甚，陆请见，不出。然犹令其子小相者见之，问其近作，陆诵其《黄陵庙》一绝云：「东风吹草绿离离，路入黄陵古庙西，帝子不知春又去，乱山无主鹧鸪啼。」小相入诵之。秦吟赏再四，即命请见，待之如初。《鹤林玉露》乙编卷一。《尧山堂外纪》卷五十八。《宋稗类钞》卷五。《宋诗纪事》卷五十。</li>
</ol>
</div>
<div id="郭知运" class="section level2">
<h2>
<span class="header-section-number">40.69</span> 郭知运<a class="anchor" aria-label="anchor" href="#%E9%83%AD%E7%9F%A5%E8%BF%90"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-郭知运-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-68">秦桧68</a>。</p></li>
<li><p><span id="宋轶三十一-郭知运-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-69">秦桧69</a>。</p></li>
</ol>
</div>
<div id="施-全" class="section level2">
<h2>
<span class="header-section-number">40.70</span> 施　全<a class="anchor" aria-label="anchor" href="#%E6%96%BD-%E5%85%A8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-施全-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-65">秦桧65</a>。</p></li>
<li><p><span id="宋轶三十一-施全-2"></span>
施全刺秦桧，或谓岳侯旧卒，非是。盖举世无忠义，这些正义忽然自他身上发出来。秦桧引问之曰：「你莫是心风否？」曰：「我不是心风。举天下都要去杀番人，你独不肯杀番人，我便要杀你！」《朱子语类》卷一百三十一。</p></li>
</ol>
</div>
<div id="张-聿" class="section level2">
<h2>
<span class="header-section-number">40.71</span> 张　聿<a class="anchor" aria-label="anchor" href="#%E5%BC%A0-%E8%81%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-张聿-1"></span>
张津，字子问，绍兴戊辰，自常州录事参军岁满赴吏部磨勘。同铺有张聿从政者，建康人，罢夔路属官来，亦有举将五员，当改秩，而其一人尝坐累，铨曹以荐章为疑，方上省待报，未决可否也。聿忧之，几废寝食。忽见津至，审其姓名，大喜。铺吏问所以然，曰：「昔年至蒋山谒宝公丐梦，梦神告曰：『汝身畔有水则改官。』寤而讯诸占梦，皆莫能测。今与宗人遇，而其名曰津，聿字加水，津字也。神告之矣，此吾所以喜也。」时秦丞相当国，以聿乡里之故，为下其事，适以是日得报，二人遂同班引见。津次当第三，聿班在四，而军头司误易之。乃诣殿下，聿立于津上，正符身畔水之兆云。《夷坚乙志》卷四。</li>
</ol>
</div>
<div id="黄公度" class="section level2">
<h2>
<span class="header-section-number">40.72</span> 黄公度<a class="anchor" aria-label="anchor" href="#%E9%BB%84%E5%85%AC%E5%BA%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-黄公度-1"></span>
黄公度，兴化人。既为大魁，郡人同登第者几三十人。余一日于江路茶肆小憇，继一士人坐侧，因揖之，且询其乡里，云「兴化落第人也」。余因谓之曰：「仙里既今岁出大魁，且登科之数，复甲天下，是可庆也。」其人叹息曰：「昔黄涅槃有谶语云：『拆了屋，换了椽，朝京门外出状元。』初徐铎振文作魁时，改建此门。近军为变，城门焚毁，太守复新四门，而此门尤增崇丽。黄居门外区市中，而左右六人同遇，虽一时盛事，亦皆前定，非人力所能较也。」《春渚纪闻》卷二。</p></li>
<li><p><span id="宋轶三十一-黄公度-2"></span>
知稼翁世居莆田，代多文人。先是，莆中有识云：「拆却屋，换却椽，望京门外出状元。」绍兴八年，孙守益改创谯门，规橅雄伟，甫成，公果以文章魁天下。年四十有八，宅边有大木，可蔽亩，忽仆。又自梦雷电震闪，旗帜殷赫，拥榇而去。金书化字以示。迨属纩之夕，果雷雨大作，人甚异之。《汲古阁书跋》。《词林纪事》卷九。</p></li>
<li><p><span id="宋轶三十一-黄公度-3"></span>
绍兴丁巳秋试揭榜，谯楼有紫气光焰亘天，人异之。明年擢第十有六人，状元黄公度，亚魁陈俊卿，参政龚茂良，果符前兆。《莆阳比事》卷二。</p></li>
<li><p><span id="宋轶三十一-黄公度-4"></span>
绍兴戊午，黄师宪自莆田赴省试。初与里中陈应求约同行，以事未办集，后数日乃登途，过建安，诣梨山李侯庙求梦。梦神告曰：「不必吾有言，只见陈俊卿，他所说者是已。」黄至临安，方与陈会，即询其得失。陈盖未尝至彼庙也，辞以不能辞。黄逼之不已，陈怒，大声咄之曰：「师宪做第一人，俊卿居其次，足矣。」黄喜其与梦合，乃以告之。暨揭榜，如其说。《夷坚支志》戊卷六。</p></li>
<li><p><span id="宋轶三十一-黄公度-5"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E9%99%88%E4%BF%8A%E5%8D%BF-1">陈俊卿1</a>。</p></li>
<li><p><span id="宋轶三十一-黄公度-6"></span>
黄师宪魁省闱时，胡邦衡以枢密院编修官点检试卷，得其程文，黄袖启谢之，有「欲治之主不世出，大名之下难久居」之语。胡虽赏其骈俪精切，而讶「难久居」之句为不祥。后胡获罪来福州，黄致子鱼红酒为饷。胡报以诗曰：「盈尺子鱼来丙穴，一瓶女酒敌新州。」自言以子对女、丙对新为工。盖新兴酒绝佳，闽人重之，故形于诗句。未几，胡再谪新州，黄亦不至达官。《夷坚支志》戊卷九。</p></li>
<li><p><span id="宋轶三十一-黄公度-7"></span>
黄公度为秘书省正字，贻书台官，言者谓其讥讪时政，罢为主管台州崇道观，过分水岭，有诗云：「呜咽流泉万仞峰，断肠从此各西东。谁知不作多时别，依旧相逢沧海中。」及公归莆，赵丞相鼎谪居潮阳，谗者傅会其说，谓公此诗指赵而言，将不久复偕还中都也。秦桧怒，令通判肇庆府。《宋诗纪事》卷四十五引《肇庆府志》。</p></li>
</ol>
</div>
<div id="姚-宏" class="section level2">
<h2>
<span class="header-section-number">40.73</span> 姚　宏<a class="anchor" aria-label="anchor" href="#%E5%A7%9A-%E5%AE%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-姚宏-1"></span>
姚宏，字令声，越人也。父舜明廷晖，尝任户侍。令声少有才名，吕元直为相，荐为删定官，以忧去。秦会之当国，屡求官，不报。张如莹澄与令声为中表，令声托为扣之。秦云：「廷晖与某靖康末俱位柏台，上书粘罕，乞存赵氏。拉其连衔，持牍去，经夕复见归，竟不佥名。此老纯直，非狡狯者，闻皆宏之谋也。繇是薄其为人。」如莹以告令声，令声曰：「不然，先人当日固书名矣。今世所传秦所上书，与当来者大不同，更易其语以掠美名，用此诳人。以仆尝见之，所以见忌。」已而言达于秦。秦大怒，思有以害之。会令声更秩，调知衢州江山县。适当亢旱，有巡检者自言能以法致雷雨，试之，果然。而邑民讼其以妖术惑众，追赴大理，竟死狱中。初，令声宣和中在上庠，有僧妙应者，能知人休咎，语令声云：「君不得以令终，候端午日，伍子胥庙中见石榴花开，则奇祸至矣。」令声初任监杭州税，任三载，足迹不敢登吴山。将赴江山，自其诸暨所居，趍越来访师宪。既归，出城数里，值大风雨，亟愒路旁一小庙中，见庭下榴花盛开，妍甚可爱，询祝史，云：「此伍子胥庙。」其日乃五月五日，令声惨然登车，未几遂罹其酷。《挥麈后录》卷十一。《西湖游览志余》卷十四。</li>
</ol>
</div>
<div id="王-苹" class="section level2">
<h2>
<span class="header-section-number">40.74</span> 王　苹<a class="anchor" aria-label="anchor" href="#%E7%8E%8B-%E8%8B%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-王苹-1"></span>
震泽王苹，少师事龟山。高宗宿闻其名，又以诸郎官力荐，驾幸吴门，起召赐对，以布衣赐进士出身，正字中秘。……王既入馆，犹子谊年方十四岁，于书塾拈纸作御批曰：「可斩秦桧以谢天下。」为仆所持，索千金。王之父不能从。族子谓之曰：「予金则返批，批返而后别议仆罪，千金可返也。」其父亦不能从，仆遂持以告有司。有司惧桧耳目，不敢隐，驿闻于朝。诏赴廷尉，狱具，伏罪当诛。桧阅其牍，审知年十四，翌日言之上。上赦其幼，编置象台。能诗文，聚徒贬所。桧死得归，治生产有绪。苹本将阶大用，以犹子故，旋以他事为言者所列，坐废于家云。《四朝闻见录》甲集。</li>
</ol>
</div>
<div id="陈鹏飞" class="section level2">
<h2>
<span class="header-section-number">40.75</span> 陈鹏飞<a class="anchor" aria-label="anchor" href="#%E9%99%88%E9%B9%8F%E9%A3%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-陈鹏飞-1"></span>
礼部郎中永嘉陈鹏飞，秦桧子熺尝从之游。在礼部时，熺为侍郎，文书不应令，鹏飞辄批还之。熺浸不平。鹏飞说书崇政殿，因论《春秋》母以子贵，言《公羊》说非是。桧怒，谪惠州以殁。《直斋书录解题》卷二。《宋诗纪事》卷四十六。</li>
</ol>
</div>
<div id="吕广问" class="section level2">
<h2>
<span class="header-section-number">40.76</span> 吕广问<a class="anchor" aria-label="anchor" href="#%E5%90%95%E5%B9%BF%E9%97%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-吕广问-1"></span>
廖刚为中丞，建议令两制举士拔擢超用。时李光自江西帅作参政，有机宜吕广问，欲加引用，廖与给事中刘一止、中书舍人周葵遂通荐之。李又求于秦相，欲置之文馆，虽已许之，久而未上。乃以吕贺其执政启以示秦，其中有云：「屈己以讲和，而和未决；倾国以养兵，而兵愈骄。」丞相固已不乐；至「四方属意，固异于前后碌碌无闻之人；百辟承风，尤在于朝夕赫赫有为之际。」秦意愈怒，讫不与之，至争辩于上前。李由是罢，廖与周、刘亦被逐，及其门人，又成一党。《鸡肋编》卷下。</li>
</ol>
</div>
<div id="韩-紃" class="section level2">
<h2>
<span class="header-section-number">40.77</span> 韩　紃<a class="anchor" aria-label="anchor" href="#%E9%9F%A9-%E7%B4%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-韩紃-1"></span>
韩紃，字子礼。……绍兴八年任潭州判官，上书论和议之非。知州李昭祖得其副本申朝廷，得上旨：「韩紃小官，动摇国是，降官，编管循州。」告词云：「守臣坐汝之罪，来上。」及到贬所，又为将官韩京所招，举家死。《云麓漫钞》卷八。</li>
</ol>
</div>
<div id="王-2" class="section level2">
<h2>
<span class="header-section-number">40.78</span> 王<a class="anchor" aria-label="anchor" href="#%E7%8E%8B-2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-王-1"></span>
有故从官归自金国，盖尝任伪庭，据吾京邑而为之守者。过郡，公恶之，不为礼。力求见，公面诘，愧之。而宰相秦桧与之亲厚，归而泣诉。桧怒，以公主管崇道观。《宋名臣言行录》别集上卷六。</li>
</ol>
</div>
<div id="高-登" class="section level2">
<h2>
<span class="header-section-number">40.79</span> 高　登<a class="anchor" aria-label="anchor" href="#%E9%AB%98-%E7%99%BB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-高登-1"></span>
高登，字彦先，漳浦名儒，志节高亮。少游太学，值靖康之乱，与陈东上书陈六贼之罪，且言金虏不可和状。绍兴间，对策鲠直，有司拟降文学，高宗不可，调静江府古县令。时秦桧当国，桧父尝宰是邑，帅胡舜陟欲立祠逢迎，彦先毅然不从。舜陟欲以危法中之，逮系讯掠，迄无罪状可指。校文潮阳，出「则将焉用彼相赋」，「直言不闻深可畏论」，策问水灾。桧闻之大怒，谓其阴附赵鼎，削籍流容州，死焉。桧没，诸贤遭诬陷者皆昭雪，彦先以远人下士，无为言者。乾道间，梁克家始为之请。傅伯寿、朱文公守漳，又连为之请，皆格不下。《鹤林玉露》甲编卷六。</p></li>
<li><p><span id="宋轶三十一-高登-2"></span>
〔秦〕桧父尝为静江府古县令，守帅胡舜陟欲为桧父立祠于县，以为逢迎计。县令高登，刚正士也，坚不奉命。舜陟大怒，文致其罪，送狱锻炼，备极惨毒，登几不能堪。未数日，舜陟忽殂，登乃获免。《鹤林玉露》乙编卷二。</p></li>
<li><p><span id="宋轶三十一-高登-3"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%83%A1%E8%88%9C%E9%99%9F-1">胡舜陟1</a>。</p></li>
</ol>
</div>
<div id="赵-逵" class="section level2">
<h2>
<span class="header-section-number">40.80</span> 赵　逵<a class="anchor" aria-label="anchor" href="#%E8%B5%B5-%E9%80%B5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-赵逵-1"></span>
盘石赵逵，以绍兴辛未魁集英之唱。后三年，以故事召归为校书郎。时秦桧老矣，怙权杀天下善类以立威，绅胁息。赵至，一见光范，桧适喜，欲收拾之。问知其家尚留蜀，曰：「何不俱来？」赵对以贫未能致，桧顾吏嗫嚅语，有顷，奉黄金百星以出，曰：「以是助舟楫费。」赵出不意，力辞之。吏从以出。同舍郎或劝以毋怫桧意者，赵正色曰：「士有一介不取，予独何人哉！君谓冰山足恃乎！」劝者缩颈反走。吏不得已归，犹不敢以其言白。桧已不乐，居久之，语浸闻，桧大怒曰：「我杀赵逵，如猕狐兔耳，何物小子，乃敢尔耶。」风知临安府曹泳，罗致其隶辈，而先张本于上曰：「近三馆士不检，颇多与宫邸通，臣将廉之，其酝祸不浅矣。」会得疾，十月而有绛巾之招。高宗更化，微闻其事。十一月，亟诏兼官朱邸，继复召对，擢著作佐郎，谓之曰：「卿乃朕自擢，秦桧日荐士，曾无一言及卿，以此知卿不附权贵，真天子门生也。」又曰：「两王方学诗，冀有以切磋之。」上意盖欲以此破前谤。《桯史》卷三。</li>
</ol>
</div>
<div id="叶谦亨" class="section level2">
<h2>
<span class="header-section-number">40.81</span> 叶谦亨<a class="anchor" aria-label="anchor" href="#%E5%8F%B6%E8%B0%A6%E4%BA%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-叶谦亨-1"></span>
秦桧既死，凶党尽逐。馆职叶谦亨因对，论程学一切摈弃非是。上曰：「赵鼎尚程颐，秦桧尚安石，诚为偏曲，卿所言极当。」于是降旨行下。自桧专国柄，程学为世大禁者凡十有二年，至是始解。《道命录》卷四。</li>
</ol>
</div>
<div id="钱-谂" class="section level2">
<h2>
<span class="header-section-number">40.82</span> 钱　谂<a class="anchor" aria-label="anchor" href="#%E9%92%B1-%E8%B0%82"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-钱谂-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E8%B5%B5%E5%AD%90%E6%98%BC-1">赵子昼1</a>。</li>
</ol>
</div>
<div id="任尽言" class="section level2">
<h2>
<span class="header-section-number">40.83</span> 任尽言<a class="anchor" aria-label="anchor" href="#%E4%BB%BB%E5%B0%BD%E8%A8%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-任尽言-1"></span>
任元受事母尽孝，母老多疾病，未尝离左右。元受自言：「老母有疾，其得疾之由，或以饮食，或以燥湿，或以语话稍多，或以忧喜稍过。尽言皆朝暮候之，无毫发不尽，五脏六腑中事皆洞见曲折，不待切脉而后知，故用药必效，虽名医不迨也。」张魏公作都督，欲辟之入幕。元受力辞曰：「尽言方养亲，使得一神丹可以长年，必持以遗老母，不以献公。况能舍母而与公军事耶？」魏公太息而许之。《老学庵笔记》卷三。《宋稗类钞》卷三。</p></li>
<li><p><span id="宋轶三十一-任尽言-2"></span>
秦桧秉权寖久，植党缔交，牢不可破。高皇渊嘿雷声，首更大化，惩言路壅蔽之弊，召汤元枢鹏举于外，执法殿中，继迁侍御史。时有选人任尽言者，居下僚，好慷慨论事，闻其除，亟以启贺之，曰……汤得之喜，袖以白上，天颜为回，故一时公议大明，奸谀胆落，尽言其助也。任字元受，有集名《小丑》，杨诚斋为之序，仕亦不大显。《桯史》卷十三。</p></li>
</ol>
</div>
<div id="翁蒙之" class="section level2">
<h2>
<span class="header-section-number">40.84</span> 翁蒙之<a class="anchor" aria-label="anchor" href="#%E7%BF%81%E8%92%99%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-翁蒙之-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E8%B5%B5%E9%BC%8E-23">赵鼎23</a>、24。</li>
</ol>
</div>
<div id="陈-桷" class="section level2">
<h2>
<span class="header-section-number">40.85</span> 陈　桷<a class="anchor" aria-label="anchor" href="#%E9%99%88-%E6%A1%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-陈桷-1"></span>
陈桷待制，绍兴中尝从诸大将为谋议官，颇好修养之方，且自以为得道，尝题其所居曰：「神仙多是大罗客，我比大罗超一格。」有轻薄续其后曰：「行满三千我四千，功成八百我九百。」《庚溪诗话》卷下。《尧山堂外纪》卷五十八。《宋诗纪事》卷九十六。</li>
</ol>
</div>
<div id="余-童" class="section level2">
<h2>
<span class="header-section-number">40.86</span> 余　童<a class="anchor" aria-label="anchor" href="#%E4%BD%99-%E7%AB%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-余童-1"></span>
余童字端蒙，鄱之乐平人，由学省登绍兴戊辰第。幼学已能文，同里项氏极爱重之，欲纳为婿，其意未决。余一日来访，项谓曰：「偶得写景句法云：『杜宇一声春昼永，午梦惊残。』子能对否？」余应声云：「黄鹂百啭晓风清，宿酲消尽。」项大喜，即以女妻之。《游宦纪闻》卷一。</li>
</ol>
</div>
<div id="黄仁荣" class="section level2">
<h2>
<span class="header-section-number">40.87</span> 黄仁荣<a class="anchor" aria-label="anchor" href="#%E9%BB%84%E4%BB%81%E8%8D%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-黄仁荣-1"></span>
先人任饶幕，与邵武黄坚叟为代。一日，郡宴鄱江楼，黄作《木兰花》词上别乘，有「监郡风流懽洽」之语，亦贻怒缴申，郡牒问「风流懽洽」实迹，黄历攷古今风流懽洽出处，辩答甚苦。《清波杂志》卷九。</li>
</ol>
</div>
<div id="徐康国" class="section level2">
<h2>
<span class="header-section-number">40.88</span> 徐康国<a class="anchor" aria-label="anchor" href="#%E5%BE%90%E5%BA%B7%E5%9B%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-徐康国-1"></span>
韩璜叔夏为司谏，奉使江外回，赴堂白事。徐康国为两浙漕，亦以职事入谒中书。康国自谓践扬之久，率多傲忽。既诣省，候于廊庑，以待朝退。一绿衣少年已先在焉，天尚未辨明，康国初不知为叔夏也，貌慢之，偃然坐胡床，双展两足于火踏子之上，目视云霄，久之始问曰：「足下前任何处？」绿衣曰：「乍脱州县。」时方事之殷，外方多以献利害，得审察之命，因以求任使者。康国疑为此等，易之，曰：「朝廷多事之际，随材授官，乍脱州县者，未易遽干要除。」有堂吏过，与之揖，康国且诧于绿衣曰：「此某中奉也，某在此，傥非诸公调护，亦焉能久安耶？」语未终，丞相下马，遣直省吏致意康国曰：「适以韩司谏奉使回，得旨有所问，未及接见。」吏引绿衣以登，回首揖康国而趍。康国始知为谏官，惊怅恐怖，脚蹙踏子翻空，灰火满地，皇灼而退。是时有流言刘刚据金陵叛，刚知之，束身星驰，诣阙自明。适康国翌日再造，有黮袍后生武士复在焉。康国反前日之辙，先揖而问之曰：「适从何来？」武士曰：「来自建康。」康国遽问曰：「闻刘刚已反，公来时如何？」武士作色曰：「吾即刘刚，吾岂反者！想公欲反耳。」康国又惭而去。越数日，竟为叔夏弹其「交结堂吏，臣所目覩」而罢。《挥麈后录》卷十一。</p></li>
<li><p><span id="宋轶三十一-徐康国-2"></span>
绍兴初，韩叔夏璜以监察御史宣谕湖南归，有旨令诣都堂白宰相。时朝廷草创，官府仪范尚疎略。两浙副漕徐大夫者，素以简倨称，先在客次，视韩绿袍居下坐，殊不顾省，久之，乃问曰：「君从甚处至此？」韩曰：「湖外来。」徐曰：「今日差遣不易得，纵见得庙堂，亦何所济？」少焉朝退，省吏从庑下过，徐见之，拱而揖曰：「前日指挥某事，已即奉所戒。」吏方愧谢，望见韩，惊而去。徐固不悟，继复一人至，其语如前，俄亦趋避。而丞相下马，直省官抗声言「请察院」，徐大骇，急起欲谢过。燎炉在前，袖拂汤缾仆，冲灰蔽室，而不暇致一语。是日韩除右司谏，即具所见奏劾之，以为身任使者，媚事胥徒，遂放罢。后数年，起知婺州。时刘立道大中为礼部尚书，旦夕且秉政，其父不乐在临安，来摄法曹于婺，因白事迟缓，徐责之曰：「老耄如此，胡不归？」刘曰：「儿子不见容，所以在此。」徐瞠曰：「贤郎为谁？」曰：「大中也。」遽易嗔为笑曰：「君精采逼人，虽老而健，法掾非所处，教官虚席，勉为诸生一临之。」即以权州学教授。《夷坚丙志》卷十八。</p></li>
</ol>
</div>
<div id="韩-璜" class="section level2">
<h2>
<span class="header-section-number">40.89</span> 韩　璜<a class="anchor" aria-label="anchor" href="#%E9%9F%A9-%E7%92%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-韩璜-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%BE%90%E5%BA%B7%E5%9B%BD-1">徐康国1</a>。</p></li>
<li><p><span id="宋轶三十一-韩璜-2"></span>
绍兴中，王𫓧帅番禺，有狼藉声。朝廷除司谏韩璜为广东提刑，令往廉按。宪治在韶阳，韩才建台，即行部诣番禺。王忧甚，寝食几废。有妾故钱塘娼也，问主公何忧，王告之故。妾曰：「不足忧也，璜即韩九，字叔夏，旧游妾家，最好欢。须其来，强邀之饮，妾当有以败其守。」已而韩至，王郊迎，不见，入城乃见，岸然不交一谈。次日报谒，王宿治具于别馆，茶罢，邀游郡圃，不许，固请，乃可。至别馆，水陆毕陈，伎乐大作，韩踧踖不安。王麾去伎乐，阴命诸娼淡妆，诈作姬侍，迎入后堂剧饮。酒半，妾于帘内歌韩昔日所赠之词，韩闻之心动，狂不自制，曰：「汝乃在此耶！」即欲见之，妾隔帘故邀其满引，至再至三，终不肯出，韩心益急。妾曰：「司谏曩在妾家，最善舞，今日能为妾舞一曲，即当出也。」韩醉甚，不知所以，即索舞衫，涂抹粉墨，踉蹡而起。忽跌于地，王亟命索轿，诸娼扶掖而登，归船昏然酣寝。五更酒醒，觉衣衫拘绊，索烛览镜，羞愧无以自容。即解舟还台，不敢复有所问。此声流播，旋遭弹劾，王迄善罢。《鹤林玉露》乙编卷六。《西湖游览志余》卷十六。《识小录》卷四。《青泥莲花记》卷十三。</p></li>
</ol>
</div>
<div id="王-𫓧" class="section level2">
<h2>
<span class="header-section-number">40.90</span> 王　𫓧<a class="anchor" aria-label="anchor" href="#%E7%8E%8B-%F0%AB%93%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-王𫓧-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E9%9F%A9%E7%92%9C-2">韩璜2</a>。</li>
</ol>
</div>
<div id="范直方" class="section level2">
<h2>
<span class="header-section-number">40.91</span> 范直方<a class="anchor" aria-label="anchor" href="#%E8%8C%83%E7%9B%B4%E6%96%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-范直方-1"></span>
范直方师厚，性极滑稽，尝赴平江，会太守郑滋德象问营妓之妍丑于师厚，师厚以王蕙、赵芷对。德象云：「赵芷非不佳，但面上颧骨高耳。」师厚云：「南方妇人，岂有无颧骨者？便是钱大王皇后，也少他那两块不得！」《轩渠录》。</li>
</ol>
</div>
<div id="林-复" class="section level2">
<h2>
<span class="header-section-number">40.92</span> 林　复<a class="anchor" aria-label="anchor" href="#%E6%9E%97-%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-林复-1"></span>
林复，字端阳，括苍人。学问材具，皆有过人者，特险隘忍酷，略不容物。绍熙中，为临安推官。有告监文思院常良孙赃墨事，朝廷下之临安狱，久不得其情。上意谓京尹左右之，尹不自安。复乃挺身白尹，乞任其事。讫就煅炼成罪，当流海外，因寓客舶以往。中途遇盗，无以应其求。盗取常手足钉著两船舷，船开，分其尸为二焉。林竟以劳改官，不数年为郎，出知惠州。时，常有姻家当得郡，愤其冤，欲报之，遂力请继其后，林弗知也。既知惠，适有诉林在郡日，以酖杀人，具有其实。庾使徐安国亦按其家，有僭拟等物。于是有旨令大理丞陈朴追逮，随所至致狱鞫问。及至潮阳，遇诸道间。搜其行李，得朱椅、黄帷等物，盖林好祠醮所用者，乃就鞫于僧寺中。林知必不免，愿一见家人诀别。既入室，亟探橐中药，投酒中饮之。有顷，流血满地，家人号泣，使者入视，则仰药死矣，因具以复命。然其所服，乃草乌末及他一草药耳。至三日，乃苏，即亡命入广，其家以空柩归葬。始就逮时，僮仆鸟散，行囊旁午道中。大姓潘氏者，为收歛归之，了无所失。其家与之音问相望者累年，至嘉定末始绝，竟佚其罚云。《齐东野语》卷一。</li>
</ol>
</div>
<div id="周-曼" class="section level2">
<h2>
<span class="header-section-number">40.93</span> 周　曼<a class="anchor" aria-label="anchor" href="#%E5%91%A8-%E6%9B%BC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-周曼-1"></span>
周曼，衢州开化县孔家步人，绍兴二年以特奏名补右迪功郎，授潭州善化县尉，待阙。有人以柬与之，往寻周官人家。曼怒曰：「我是宣教，甚唤作官人？看汝主人面，不欲送汝县中吃棒。」又尝夜至邑中灵山寺，以知事不出参，呼而捶之，曰：「我是国家命官，怎敢恁地无去就？」欲作状解官，群僧祷之，且令其仆取赂，而已。曾乾曜有《丑奴儿》词十三首，皆咏外州风物，其一云：「蓦地厮看时。赤帕那、迪功郎儿。气岸昂昂因权县，厅子叫道，宣教请后，有无限威仪。　先自不相知。取奉著、刬地胡挥。甚时得归京里去，两省八座，横行正任，却会嫌卑。」今观周所为，则曾词摹写已大奈富贵矣。《鸡肋编》卷上。</li>
</ol>
</div>
<div id="张-登" class="section level2">
<h2>
<span class="header-section-number">40.94</span> 张　登<a class="anchor" aria-label="anchor" href="#%E5%BC%A0-%E7%99%BB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-张登-1"></span>
绍兴间，张登为尤溪宰。视事之日，请邑之耆老人士相见，首问「天」字以何字对，皆曰「地」。又问「日」字以何字对，皆曰「月」。又问「利」字以何字对，皆曰「害」。张曰：「误矣，人只知以利对害，便只管要寻利去，人人寻利，其间多少事！『利』字，只当以『义』字对。」因详言义利之辩，一揖而退。《鹤林玉露》甲编卷三。</li>
</ol>
</div>
<div id="赵-锡" class="section level2">
<h2>
<span class="header-section-number">40.95</span> 赵　锡<a class="anchor" aria-label="anchor" href="#%E8%B5%B5-%E9%94%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-赵锡-1"></span>
赵君贶为吉水宰，清澹醇古，有古循吏风，百姓呼为「赵佛子」。……其母卒于官，贫无以殓，囊中之绵不能具一衣。郡守遗金十两以为归资，君贶谋之妇，妇曰：「君所受金才十两，他日郡帑之籍数宁止是，君奈何冒其名？」遂却不受。后得旧俸百余千，乃归。道茶陵，为盗所邀，君贶曰：「我无他物，仅有银数两以献，幸容我护丧归葬。」盗熟视之，惊曰：「乃赵军使耶！」罗拜谢罪，且曰：「我辈知军使名，前有他盗，恐终不免。」送之出其境。君贶往尝宰茶陵，其所至能感人如此。君贶名锡。《独醒杂志》卷六。</li>
</ol>
</div>
<div id="龚明之" class="section level2">
<h2>
<span class="header-section-number">40.96</span> 龚明之<a class="anchor" aria-label="anchor" href="#%E9%BE%9A%E6%98%8E%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-龚明之-1"></span>
龚明之，字熙仲，昆山人。幼孤，鞠于祖母李氏。李尝语之曰：「吾年三十岁时，得寒疾，困卧三日，梦绿袍判官告曰：『与汝七十七。』岂吾寿数至此邪！」崇宁中，李行年适满所梦之数，遂病。病已革，龚愁窘不聊生，中夕，炷香于顶者七日，泣祷上帝，愿减己寿五年以延李命。香未尽，闻脑中有爆烈声，不为动，哀恳益切。明日，李病寻愈，寿至八十三而终。龚游举场蹭蹬，仅领乡举，晚以特恩殿试，策名前列。时已八十二岁，法不应任官。吴人在朝者列其行义，合词荐之，得监南岳庙。淳熙五年，丐致仕，乡人自赵再思左史以下二十人，又为请于朝，觊增秩。参知政事钱师魏谓其无例，以为难，吴仁杰曰：「公试与丞相敷陈，必能动上听。」钱问其故，仁杰曰：「龚君顷以至行动上帝，是以知今日必能动人主。」因言其故，钱悚然敬听。果得旨，迁宣教，即赐服绯。又四年乃卒。《夷坚志补》卷一。《宋诗纪事》卷五十。</li>
</ol>
</div>
<div id="庄-绰" class="section level2">
<h2>
<span class="header-section-number">40.97</span> 庄　绰<a class="anchor" aria-label="anchor" href="#%E5%BA%84-%E7%BB%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-庄绰-1"></span>
庄绰，字裕年，未甚老，而体极癯瘠，江析仲本呼为「细腰宫院子」。《轩渠录》。《宋诗纪事》卷十四。</li>
</ol>
</div>
<div id="郑昌龄" class="section level2">
<h2>
<span class="header-section-number">40.98</span> 郑昌龄<a class="anchor" aria-label="anchor" href="#%E9%83%91%E6%98%8C%E9%BE%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-郑昌龄-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-56">秦桧56</a>。</li>
</ol>
</div>
<div id="吴元美" class="section level2">
<h2>
<span class="header-section-number">40.99</span> 吴元美<a class="anchor" aria-label="anchor" href="#%E5%90%B4%E5%85%83%E7%BE%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-吴元美-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E9%BB%84%E9%BE%9F%E5%B9%B4-2">黄龟年2</a>。</p></li>
<li><p><span id="宋轶三十一-吴元美-2"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-70">秦桧70</a>、71。</p></li>
</ol>
</div>
<div id="强-黻-张-澄" class="section level2">
<h2>
<span class="header-section-number">40.100</span> 强　黻　张　澄<a class="anchor" aria-label="anchor" href="#%E5%BC%BA-%E9%BB%BB-%E5%BC%A0-%E6%BE%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-强-1"></span> <span id="宋轶三十一-黻-1"></span> <span id="宋轶三十一-张-1"></span> <span id="宋轶三十一-澄-1"></span>
绍兴初，予妻之祖强公叔章通守黻为临安录事参军，时予祖母之弟陈公宗卿侍郎之渊为府学教授，适学帑被盗，逻者夜搜沟中，而所盗金在焉。府学生黄其姓者立于傍，遂录送府，系之狱。生自辨数，然踪迹颇疑似。强公与府司户毛季中谋曰：「行之则污辱士类，为学校羞矣。」因引滕公作赋故事，言与府，乞俾之试。府主张公如莹尚书澄许之，俾诣都厅试，以「取伤廉」为题，生仓皇不成文，强公潜代为之。其一联云：「门人窃履，何伤孟子之贤；同舍诬金，始见直生之量。」张见之喜，即于赋后判云：「黄某盗金，情状颇著；曹官试赋，文理稍佳。免送所司，押归本学，聊从五等，薄示诸生。」遂以付学。陈公亦阴纵之。《梁溪漫志》卷十。</li>
</ol>
</div>
<div id="晏安恭" class="section level2">
<h2>
<span class="header-section-number">40.101</span> 晏安恭<a class="anchor" aria-label="anchor" href="#%E6%99%8F%E5%AE%89%E6%81%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-晏安恭-1"></span>
晏安恭为越州教授，张子韶为佥判。晏美髯，人目之为晏胡。一日，同赴郡集，晏最末至，张戏之曰：「来何晏乎？」满座皆笑。《老学庵笔记》卷三。</li>
</ol>
</div>
<div id="王孝严-施士衡" class="section level2">
<h2>
<span class="header-section-number">40.102</span> 王孝严　施士衡<a class="anchor" aria-label="anchor" href="#%E7%8E%8B%E5%AD%9D%E4%B8%A5-%E6%96%BD%E5%A3%AB%E8%A1%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-王孝严-1"></span> <span id="宋轶三十一-施士衡-1"></span>
吴兴有王孝严行先居城西，俗称王团练宅，盖将种也。以鹖冠登壬辰科，沾沾自喜，以带左字为荣。时施士衡得求因忤魏道弼，坐赃失官。素负气，殊以不带左字为耻，而有诏尽去之。乡人嘲之曰：「快杀施得求，愁杀王行先。」《齐东野语》卷二十。</li>
</ol>
</div>
<div id="郑伯熊" class="section level2">
<h2>
<span class="header-section-number">40.103</span> 郑伯熊<a class="anchor" aria-label="anchor" href="#%E9%83%91%E4%BC%AF%E7%86%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-郑伯熊-1"></span>
郑伯熊为黄岩尉，人呼为「石莲县尉」，以其年少而坚不可磷也。《宋诗纪事》卷四十七引《赤城志》。</li>
</ol>
</div>
<div id="莫-济" class="section level2">
<h2>
<span class="header-section-number">40.104</span> 莫　济<a class="anchor" aria-label="anchor" href="#%E8%8E%AB-%E6%B5%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-莫济-1"></span>
莫济宰钱塘，春暮，有一老兵醉入县，咆哮无礼，不问其从来，杖而去之，即德寿宫幕士也。大珰奏知高庙，大怒，宣谕孝宗，莫济即日罢。一年后，偶常州阙守，宰执奏：欲得有风力之人，可以整顿凋弊。孝宗云：「朕有一人，向曾打德寿宫幕士者，莫济也。」即知常州。莫才作邑及年而得郡。孝宗不次用人如此。《贵耳集》卷上。</li>
</ol>
</div>
<div id="莫-汲" class="section level2">
<h2>
<span class="header-section-number">40.105</span> 莫　汲<a class="anchor" aria-label="anchor" href="#%E8%8E%AB-%E6%B1%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-莫汲-1"></span>
吴兴莫汲子及，始受世泽为铨试魁，既而解试、省试、廷对，皆居前列，一时名声籍甚。后为学官，以语言获罪，南迁石龙。地并海，子及素负迈往之气，暇日，具大舟，招一时宾友之豪，泛海以自快。将至北洋，海之尤大处也，舟人畏不敢进。子及大怒，胁之以剑，不得已从之。及至其处，四顾无际。须臾，风起浪涌，舟掀簸如桔橰。见三鱼，皆长十余丈，浮弄日光。其一若大鲇状，其二状类尤异，众皆战栗不能出语。子及命大白连酌，赋诗数绝，略无惧意，兴尽乃返。其一绝云：「一点破碧落界，八面展尽虚无天。柂楼长啸海波阔，今夕何夕吾其仙。」《齐东野语》卷十八。《宋诗纪事》卷四十七。</li>
</ol>
</div>
<div id="刘洵直" class="section level2">
<h2>
<span class="header-section-number">40.106</span> 刘洵直<a class="anchor" aria-label="anchor" href="#%E5%88%98%E6%B4%B5%E7%9B%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-刘洵直-1"></span>
刘洵直，字子浩，年十二丧父，十六丧母，已知苦学，篝灯几筵之旁，号恸辍即读书，率至夜分。一夕，族父闻其哭声甚哀，问之，答曰：「读《马周传》，至其言少失父母，犬马之养无所施，悲感不能自止。」诸父奇之。后登第，至平江倅。《莆阳比事》卷六。</li>
</ol>
</div>
<div id="黄-刍" class="section level2">
<h2>
<span class="header-section-number">40.107</span> 黄　刍<a class="anchor" aria-label="anchor" href="#%E9%BB%84-%E5%88%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-黄刍-1"></span>
黄刍季野，名士也。既登第，梦妇人素服，扇上题云：「恨君青袖短，误妾白罗妆。」季野遂不肯婚。余大父著作与之友善，责以嗣续大义。陈魏公素重其人，以聂夫人女弟归之。既娶，宛然梦中所见者。季野果夭，无子。大父葬之于吾家祖茔。《后村诗话》前集卷二。</li>
</ol>
</div>
<div id="陈用中" class="section level2">
<h2>
<span class="header-section-number">40.108</span> 陈用中<a class="anchor" aria-label="anchor" href="#%E9%99%88%E7%94%A8%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-陈用中-1"></span>
绍兴初，有退相寓永嘉，独陈用中彦才虽邻不谒。及再相，有荐之者，止就部，注邑连江，戏作小诗云：「命贱安能比巨公，偶然年月与时同。只因日上争些子，笑向连江作钓翁。」盖其所生年、月、时适与时宰同，但日差异耳。《竹坡诗话》。《尧山堂外纪》卷五十八。《宋诗纪事》卷四十四。</li>
</ol>
</div>
<div id="李南金" class="section level2">
<h2>
<span class="header-section-number">40.109</span> 李南金<a class="anchor" aria-label="anchor" href="#%E6%9D%8E%E5%8D%97%E9%87%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-李南金-1"></span>
李南金客于宣州，与一倡善。绍兴十八年，秦棣为郡守，合乐会客。李微服窥之，以手招所善倡与语，秦适望见，大怒，械送于狱，将案致其罪。同狱有重囚四人，坐劫富民财拘系，吏受民贿，欲纳诸大辟，锻炼弥月，求其所以死而未能得。南金素善讼，为吏画策，命取具案及条令，反复寻索，且代吏作问目，以次推讯，四囚不得有所言。狱具，皆杖死，吏果得厚赂，即为南金作道地引赎出。《夷坚乙志》卷十五。</p></li>
<li><p><span id="宋轶三十一-李南金-2"></span>
有良家女流落可叹者，余同年李南金赠以词曰：「流落今如许。我亦三生杜牧，为秋娘著句。先自多愁多感慨，更值江南春暮。君看取、落花飞絮。也有吹来穿绣幌，有因风飘堕随尘土。人世事，总无据。　佳人命薄君休诉。若说与、英雄心事，一生更苦。且尽尊前今日意，休记绿窗眉妩。但春到、儿家庭户。幽恨一帘烟月晓，恐明年、雁亦无寻处。浑欲倩，莺留住。」此词凄婉顿挫，不减古作者。……南金自号三溪冰雪翁，尤工于诗。《鹤林玉露》丙编卷一。《词苑丛谈》卷三。《词林纪事》卷十。</p></li>
<li><p><span id="宋轶三十一-李南金-3"></span>
余同年李南金登第后，画师以冠裳写其真。南金题诗云：「落魄江湖十二年，布衫阔袖裹风烟。如今各样新装束，典却清狂卖却颠。」虽一时戏语，然知绅裳之束缚，非韦布比，而加意检束，亦自有味。《鹤林玉露》乙编卷二。《宋稗类钞》卷五。</p></li>
<li><p><span id="宋轶三十一-李南金-4"></span>
乐平士人李南金，绍兴二十七年登科，才唱名罢，归旅舍，梦二女子执版歌词以侑酒，曰：「君是园中杨柳，能得几时青。趁金明春光尚好，尊酒赏闲情。它年归去，强山阴处，一枕晓霞清。」觉而记其语，不晓强山为何处。既调官，得光化军教授，未赴，来谒提点坑冶李稙，献新发铁山，自督工烹炼。……数日卒。《夷坚乙志》卷五。</p></li>
</ol>
</div>
<div id="赵九龄" class="section level2">
<h2>
<span class="header-section-number">40.110</span> 赵九龄<a class="anchor" aria-label="anchor" href="#%E8%B5%B5%E4%B9%9D%E9%BE%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-赵九龄-1"></span>
绍兴甲寅、乙卯间，刘麟导虏南侵，时车驾驻平江。有赵九龄者，策士也，请决淮西水以灌虏营，朝廷不能用。已而韩世忠得虏酋约战书曰：「闻江南欲决淮西水以浸吾军。」书到之明日，虏实退师。当时但以为却敌之功，殊不知九龄之力为多。《云麓漫钞》卷七。</li>
</ol>
</div>
<div id="陆-棠" class="section level2">
<h2>
<span class="header-section-number">40.111</span> 陆　棠<a class="anchor" aria-label="anchor" href="#%E9%99%86-%E6%A3%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-陆棠-1"></span>
一士人见龟山，容貌甚端庄，坐不动，每来必如是，以此喜之。一日，引入书院，久坐。忽报有客，龟山出接，士人独坐，凝然不动如故。宅眷壁外窥之，大段惊异。士人别去，家人以实告，皆称其如此好人，愈为所取。后以女妻之，乃陆棠也。及范汝为作乱，棠入其党，见矫情饰貌之难信也。《朱子语类》卷一百三十三。</li>
</ol>
</div>
<div id="江-暐-俞处俊" class="section level2">
<h2>
<span class="header-section-number">40.112</span> 江　暐　俞处俊<a class="anchor" aria-label="anchor" href="#%E6%B1%9F-%E6%9A%90-%E4%BF%9E%E5%A4%84%E4%BF%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-江-1"></span> <span id="宋轶三十一-暐-1"></span> <span id="宋轶三十一-俞处俊-1"></span>
江彦明，吉之永新人。喜作诗，事母极孝。母尝有疾，彦明携笔砚坐床下，进药之余，吟诗自遣，遂以诗名。尝记其《晚春》诗云：「鬬草事空犹昨日，惜花心在又明年。」词意婉美如此。新淦人俞师郝与彦明相友善，俱有诗声，酬倡甚多。师郝有诗云：「叫月子规喉舌冷，宿花蝴蝶梦魂香。」尤为彦明所称赏。彦明名暐，崇、观间，吉守尝以八行荐于朝，不报。自号「轑阳居士」。师郝名处俊，登建炎龙飞乙科，不及禄而卒，人甚惜之。二人诗今多传于江西。《独醒杂志》卷六。</p></li>
<li><p><span id="宋轶三十一-江-2"></span> <span id="宋轶三十一-暐-2"></span> <span id="宋轶三十一-俞处俊-2"></span>
俞师郝尝因重九日赋长短句云：「残蝉断鴈，政西风萧索，夕阳流水。落木无边幽眺处，云拥登山屐齿。岁月如驰，古今同梦，惟有悲欢异。绿尊空对，故人相望千里。　　追念淮海当年，五云行殿，咫尺天颜喜。清晓胪传仙仗里，衣染玉龙香细。今日天涯，黄花零乱，满眼重阳泪。艰难多病，少陵无奈秋思。」词既出，邑人争歌之。或曰：「词固佳，然其言太酸辛，何故？」师郝明年竟卒。其登科时在维扬，以重九日唱名，故词中及之。《独醒杂志》卷六。</p></li>
</ol>
</div>
<div id="刘-旦" class="section level2">
<h2>
<span class="header-section-number">40.113</span> 刘　旦<a class="anchor" aria-label="anchor" href="#%E5%88%98-%E6%97%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-刘旦-1"></span>
刘仲冯枢密之子旦，能诗，傅康伯尝荐之。旦后过公墓，赋诗：「膺门昔忝登龙客，董墓今悲下马人。」时多称传。《能改斋漫录》卷十一。《宋诗纪事》卷四十二。</li>
</ol>
</div>
<div id="林-外" class="section level2">
<h2>
<span class="header-section-number">40.114</span> 林　外<a class="anchor" aria-label="anchor" href="#%E6%9E%97-%E5%A4%96"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十一-林外-1"></span>
林外，字岂尘，泉南人。词翰潇爽，诙谲不羁，饮酒无算。在上庠，暇日独游西湖，幽寂处得小旗亭，饮焉。外美风姿，角巾羽氅，飘飘然神仙中人也。豫市虎皮钱箧数枚藏腰间，每出其一，命酒家保倾倒，使视其数，酬酒直即藏去。酒且尽，复出一箧，倾倒如初。逮暮，所饮几斗余，不醉，而箧中钱若循环无穷者，肆人皆惊异之。将去，索笔题壁间曰：「药炉丹灶旧生涯，白云深处是吾家。江城恋酒不归去，老却碧桃无限花。」明日都下盛传某家酒肆有神仙至云。又尝为《垂虹亭》词，所谓「飞梁遏水」者，倒题桥下，人亦传为吕翁作。惟高庙识之曰：「是必闽人也，不然，何得以锁字协埽字韵。」已而知其果外也。《齐东野语》卷十三。《西湖游览志余》卷十。《尧山堂外纪》卷五十八。《宋诗纪事》卷五十一。</p></li>
<li><p><span id="宋轶三十一-林外-2"></span>
绍兴间，有题《洞仙歌》于垂虹者，不系其姓名，龙蛇飞动，真若不烟火食者。时皆喧传，以为洞宾所为书。浸达于高宗，天颜辴然而笑曰：「是福州秀才云尔。」左右请圣谕所以然，上曰：「以其用韵，盖闽音云。」其词曰：「飞梁压水，虹影澄清晓。橘里渔邨半烟草。叹今来古往，物是人非，天地里，惟有江山不老。　　雨巾风帽，四海谁知我？一剑横空几番过。按玉龙、嘶未断，月冷波寒，归去也、林屋洞天无锁。认云屏烟障是吾庐，任满地苍苔，年年不扫。」久而知为闽士林外所为，圣见异矣。盖林以巨舟仰而书于桥梁，水天渺然，旁无来迹，故世人益神之。《四朝闻见录》丙集。《词林纪事》卷十。</p></li>
</ol>
</div>
<div id="任-渊" class="section level2">
<h2>
<span class="header-section-number">40.115</span> 任　渊<a class="anchor" aria-label="anchor" href="#%E4%BB%BB-%E6%B8%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十一-任渊-1"></span>
见<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E9%83%91%E5%88%9A%E4%B8%AD-5">郑刚中5</a>。</li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">41</span> 宋人轶事汇编卷三十二</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80"><span class="header-section-number">40</span> 宋人轶事汇编卷三十一</a></li>
<li><a class="nav-link" href="#%E6%9C%B1-%E5%BC%81"><span class="header-section-number">40.1</span> 朱　弁</a></li>
<li><a class="nav-link" href="#%E5%BC%A0-%E9%82%B5"><span class="header-section-number">40.2</span> 张　邵</a></li>
<li><a class="nav-link" href="#%E5%BC%A0-%E7%A5%81"><span class="header-section-number">40.3</span> 张　祁</a></li>
<li><a class="nav-link" href="#%E5%BC%A0%E5%AD%9D%E7%A5%A5"><span class="header-section-number">40.4</span> 张孝祥</a></li>
<li><a class="nav-link" href="#%E7%8E%8B-%E9%98%AE"><span class="header-section-number">40.5</span> 王　阮</a></li>
<li><a class="nav-link" href="#%E6%9B%B9-%E5%8B%8B"><span class="header-section-number">40.6</span> 曹　勋</a></li>
<li><a class="nav-link" href="#%E7%8E%8B-%E6%AF%85"><span class="header-section-number">40.7</span> 王　毅</a></li>
<li><a class="nav-link" href="#%E7%8E%8B-%E4%BC%A6"><span class="header-section-number">40.8</span> 王　伦</a></li>
<li><a class="nav-link" href="#%E5%AE%87%E6%96%87%E8%99%9A%E4%B8%AD"><span class="header-section-number">40.9</span> 宇文虚中</a></li>
<li><a class="nav-link" href="#%E5%BC%A0-%E9%92%A7"><span class="header-section-number">40.10</span> 张　钧</a></li>
<li><a class="nav-link" href="#%E8%A4%9A%E6%89%BF%E4%BA%AE"><span class="header-section-number">40.11</span> 褚承亮</a></li>
<li><a class="nav-link" href="#%E8%94%A1-%E9%9D%96"><span class="header-section-number">40.12</span> 蔡　靖</a></li>
<li><a class="nav-link" href="#%E5%90%B4-%E6%BF%80"><span class="header-section-number">40.13</span> 吴　激</a></li>
<li><a class="nav-link" href="#%E5%BC%A0%E5%AD%9D%E7%BA%AF"><span class="header-section-number">40.14</span> 张孝纯</a></li>
<li><a class="nav-link" href="#%E6%96%BD%E5%AE%9C%E7%94%9F"><span class="header-section-number">40.15</span> 施宜生</a></li>
<li><a class="nav-link" href="#%E9%83%AD-%E5%A5%95"><span class="header-section-number">40.16</span> 郭　奕</a></li>
<li><a class="nav-link" href="#%E5%96%BB-%E6%A8%97"><span class="header-section-number">40.17</span> 喻　樗</a></li>
<li><a class="nav-link" href="#%E5%BC%A0%E4%B9%9D%E6%88%90"><span class="header-section-number">40.18</span> 张九成</a></li>
<li><a class="nav-link" href="#%E8%83%A1-%E9%93%A8"><span class="header-section-number">40.19</span> 胡　铨</a></li>
<li><a class="nav-link" href="#%E6%96%B9-%E7%95%B4"><span class="header-section-number">40.20</span> 方　畴</a></li>
<li><a class="nav-link" href="#%E7%8E%8B%E5%BA%AD%E7%8F%AA"><span class="header-section-number">40.21</span> 王庭珪</a></li>
<li><a class="nav-link" href="#%E9%99%88%E5%88%9A%E4%B8%AD"><span class="header-section-number">40.22</span> 陈刚中</a></li>
<li><a class="nav-link" href="#%E5%BB%96-%E5%88%9A"><span class="header-section-number">40.23</span> 廖　刚</a></li>
<li><a class="nav-link" href="#%E6%99%8F%E6%95%A6%E5%A4%8D"><span class="header-section-number">40.24</span> 晏敦复</a></li>
<li><a class="nav-link" href="#%E5%88%98%E6%89%8D%E9%82%B5"><span class="header-section-number">40.25</span> 刘才邵</a></li>
<li><a class="nav-link" href="#%E9%82%93-%E8%82%83"><span class="header-section-number">40.26</span> 邓　肃</a></li>
<li><a class="nav-link" href="#%E6%BD%98%E8%89%AF%E8%B4%B5"><span class="header-section-number">40.27</span> 潘良贵</a></li>
<li><a class="nav-link" href="#%E5%90%91%E5%AD%90%E8%AB%B2"><span class="header-section-number">40.28</span> 向子諲</a></li>
<li><a class="nav-link" href="#%E7%B6%A6%E5%B4%87%E7%A4%BC"><span class="header-section-number">40.29</span> 綦崇礼</a></li>
<li><a class="nav-link" href="#%E6%B2%88-%E6%99%A6"><span class="header-section-number">40.30</span> 沈　晦</a></li>
<li><a class="nav-link" href="#%E5%88%98%E4%B8%80%E6%AD%A2"><span class="header-section-number">40.31</span> 刘一止</a></li>
<li><a class="nav-link" href="#%E9%BB%84%E9%BE%9F%E5%B9%B4"><span class="header-section-number">40.32</span> 黄龟年</a></li>
<li><a class="nav-link" href="#%E7%A8%8B-%E7%91%80"><span class="header-section-number">40.33</span> 程　瑀</a></li>
<li><a class="nav-link" href="#%E6%9D%8E%E5%BC%A5%E9%80%8A"><span class="header-section-number">40.34</span> 李弥逊</a></li>
<li><a class="nav-link" href="#%E5%BC%A0-%E6%A0%B9"><span class="header-section-number">40.35</span> 张　根</a></li>
<li><a class="nav-link" href="#%E5%BC%A0-%E7%84%98-1"><span class="header-section-number">40.36</span> 张　焘</a></li>
<li><a class="nav-link" href="#%E7%AB%A0-%E8%B0%8A"><span class="header-section-number">40.37</span> 章　谊</a></li>
<li><a class="nav-link" href="#%E4%BB%87-%E6%82%86"><span class="header-section-number">40.38</span> 仇　悆</a></li>
<li><a class="nav-link" href="#%E6%B4%AA-%E6%8B%9F-%E9%BB%84%E5%8F%94%E6%95%96"><span class="header-section-number">40.39</span> 洪　拟　黄叔敖</a></li>
<li><a class="nav-link" href="#%E5%AD%9F-%E5%BA%BE-%E9%AB%98-%E5%8D%AB-%E9%BB%8E-%E7%A1%AE"><span class="header-section-number">40.40</span> 孟　庾　高　卫　黎　确</a></li>
<li><a class="nav-link" href="#%E5%88%98-%E5%B2%91"><span class="header-section-number">40.41</span> 刘　岑</a></li>
<li><a class="nav-link" href="#%E6%B1%AA%E5%BA%94%E8%BE%B0"><span class="header-section-number">40.42</span> 汪应辰</a></li>
<li><a class="nav-link" href="#%E6%B2%88-%E6%9E%A2"><span class="header-section-number">40.43</span> 沈　枢</a></li>
<li><a class="nav-link" href="#%E6%9D%9C%E8%8E%98%E8%80%81"><span class="header-section-number">40.44</span> 杜莘老</a></li>
<li><a class="nav-link" href="#%E5%AE%8B-%F0%AA%B8%A9"><span class="header-section-number">40.45</span> 宋　𪸩</a></li>
<li><a class="nav-link" href="#%E8%83%A1%E4%B8%96%E5%B0%86"><span class="header-section-number">40.46</span> 胡世将</a></li>
<li><a class="nav-link" href="#%E9%83%91%E5%88%9A%E4%B8%AD"><span class="header-section-number">40.47</span> 郑刚中</a></li>
<li><a class="nav-link" href="#%E8%83%A1%E8%88%9C%E9%99%9F"><span class="header-section-number">40.48</span> 胡舜陟</a></li>
<li><a class="nav-link" href="#%E8%83%A1-%E4%BB%94"><span class="header-section-number">40.49</span> 胡　仔</a></li>
<li><a class="nav-link" href="#%E5%8F%B6%E5%AE%97%E8%B0%94"><span class="header-section-number">40.50</span> 叶宗谔</a></li>
<li><a class="nav-link" href="#%E7%8E%8B-%E4%BD%90"><span class="header-section-number">40.51</span> 王　佐</a></li>
<li><a class="nav-link" href="#%E7%8E%8B%E5%85%AC%E8%A1%AE"><span class="header-section-number">40.52</span> 王公衮</a></li>
<li><a class="nav-link" href="#%E5%BA%B7%E6%89%A7%E6%9D%83"><span class="header-section-number">40.53</span> 康执权</a></li>
<li><a class="nav-link" href="#%E5%82%85%E5%B4%A7%E5%8D%BF"><span class="header-section-number">40.54</span> 傅崧卿</a></li>
<li><a class="nav-link" href="#%E4%BD%95-%E6%8A%A1"><span class="header-section-number">40.55</span> 何　抡</a></li>
<li><a class="nav-link" href="#%E6%9C%B1-%E7%BF%8C"><span class="header-section-number">40.56</span> 朱　翌</a></li>
<li><a class="nav-link" href="#%E5%BC%A0-%E6%89%A9"><span class="header-section-number">40.57</span> 张　扩</a></li>
<li><a class="nav-link" href="#%E6%96%B9-%E6%BB%8B"><span class="header-section-number">40.58</span> 方　滋</a></li>
<li><a class="nav-link" href="#%E7%8E%8B-%E8%B6%AF"><span class="header-section-number">40.59</span> 王　趯</a></li>
<li><a class="nav-link" href="#%E5%91%A8%E4%B8%89%E7%95%8F"><span class="header-section-number">40.60</span> 周三畏</a></li>
<li><a class="nav-link" href="#%E5%A7%9A-%E5%B2%B3"><span class="header-section-number">40.61</span> 姚　岳</a></li>
<li><a class="nav-link" href="#%E7%8E%8B-1"><span class="header-section-number">40.62</span> 王</a></li>
<li><a class="nav-link" href="#%E6%9B%B9-%E6%B3%B3"><span class="header-section-number">40.63</span> 曹　泳</a></li>
<li><a class="nav-link" href="#%E6%9B%B9-%E7%AD%A0"><span class="header-section-number">40.64</span> 曹　筠</a></li>
<li><a class="nav-link" href="#%E9%83%91%E4%BA%BF%E5%B9%B4"><span class="header-section-number">40.65</span> 郑亿年</a></li>
<li><a class="nav-link" href="#%E7%A8%8B%E6%95%A6%E5%8E%9A"><span class="header-section-number">40.66</span> 程敦厚</a></li>
<li><a class="nav-link" href="#%E6%AF%9B-%E6%96%87"><span class="header-section-number">40.67</span> 毛　文</a></li>
<li><a class="nav-link" href="#%E9%99%86%E5%A3%AB%E8%A7%84"><span class="header-section-number">40.68</span> 陆士规</a></li>
<li><a class="nav-link" href="#%E9%83%AD%E7%9F%A5%E8%BF%90"><span class="header-section-number">40.69</span> 郭知运</a></li>
<li><a class="nav-link" href="#%E6%96%BD-%E5%85%A8"><span class="header-section-number">40.70</span> 施　全</a></li>
<li><a class="nav-link" href="#%E5%BC%A0-%E8%81%BF"><span class="header-section-number">40.71</span> 张　聿</a></li>
<li><a class="nav-link" href="#%E9%BB%84%E5%85%AC%E5%BA%A6"><span class="header-section-number">40.72</span> 黄公度</a></li>
<li><a class="nav-link" href="#%E5%A7%9A-%E5%AE%8F"><span class="header-section-number">40.73</span> 姚　宏</a></li>
<li><a class="nav-link" href="#%E7%8E%8B-%E8%8B%B9"><span class="header-section-number">40.74</span> 王　苹</a></li>
<li><a class="nav-link" href="#%E9%99%88%E9%B9%8F%E9%A3%9E"><span class="header-section-number">40.75</span> 陈鹏飞</a></li>
<li><a class="nav-link" href="#%E5%90%95%E5%B9%BF%E9%97%AE"><span class="header-section-number">40.76</span> 吕广问</a></li>
<li><a class="nav-link" href="#%E9%9F%A9-%E7%B4%83"><span class="header-section-number">40.77</span> 韩　紃</a></li>
<li><a class="nav-link" href="#%E7%8E%8B-2"><span class="header-section-number">40.78</span> 王</a></li>
<li><a class="nav-link" href="#%E9%AB%98-%E7%99%BB"><span class="header-section-number">40.79</span> 高　登</a></li>
<li><a class="nav-link" href="#%E8%B5%B5-%E9%80%B5"><span class="header-section-number">40.80</span> 赵　逵</a></li>
<li><a class="nav-link" href="#%E5%8F%B6%E8%B0%A6%E4%BA%A8"><span class="header-section-number">40.81</span> 叶谦亨</a></li>
<li><a class="nav-link" href="#%E9%92%B1-%E8%B0%82"><span class="header-section-number">40.82</span> 钱　谂</a></li>
<li><a class="nav-link" href="#%E4%BB%BB%E5%B0%BD%E8%A8%80"><span class="header-section-number">40.83</span> 任尽言</a></li>
<li><a class="nav-link" href="#%E7%BF%81%E8%92%99%E4%B9%8B"><span class="header-section-number">40.84</span> 翁蒙之</a></li>
<li><a class="nav-link" href="#%E9%99%88-%E6%A1%B7"><span class="header-section-number">40.85</span> 陈　桷</a></li>
<li><a class="nav-link" href="#%E4%BD%99-%E7%AB%A5"><span class="header-section-number">40.86</span> 余　童</a></li>
<li><a class="nav-link" href="#%E9%BB%84%E4%BB%81%E8%8D%A3"><span class="header-section-number">40.87</span> 黄仁荣</a></li>
<li><a class="nav-link" href="#%E5%BE%90%E5%BA%B7%E5%9B%BD"><span class="header-section-number">40.88</span> 徐康国</a></li>
<li><a class="nav-link" href="#%E9%9F%A9-%E7%92%9C"><span class="header-section-number">40.89</span> 韩　璜</a></li>
<li><a class="nav-link" href="#%E7%8E%8B-%F0%AB%93%A7"><span class="header-section-number">40.90</span> 王　𫓧</a></li>
<li><a class="nav-link" href="#%E8%8C%83%E7%9B%B4%E6%96%B9"><span class="header-section-number">40.91</span> 范直方</a></li>
<li><a class="nav-link" href="#%E6%9E%97-%E5%A4%8D"><span class="header-section-number">40.92</span> 林　复</a></li>
<li><a class="nav-link" href="#%E5%91%A8-%E6%9B%BC"><span class="header-section-number">40.93</span> 周　曼</a></li>
<li><a class="nav-link" href="#%E5%BC%A0-%E7%99%BB"><span class="header-section-number">40.94</span> 张　登</a></li>
<li><a class="nav-link" href="#%E8%B5%B5-%E9%94%A1"><span class="header-section-number">40.95</span> 赵　锡</a></li>
<li><a class="nav-link" href="#%E9%BE%9A%E6%98%8E%E4%B9%8B"><span class="header-section-number">40.96</span> 龚明之</a></li>
<li><a class="nav-link" href="#%E5%BA%84-%E7%BB%B0"><span class="header-section-number">40.97</span> 庄　绰</a></li>
<li><a class="nav-link" href="#%E9%83%91%E6%98%8C%E9%BE%84"><span class="header-section-number">40.98</span> 郑昌龄</a></li>
<li><a class="nav-link" href="#%E5%90%B4%E5%85%83%E7%BE%8E"><span class="header-section-number">40.99</span> 吴元美</a></li>
<li><a class="nav-link" href="#%E5%BC%BA-%E9%BB%BB-%E5%BC%A0-%E6%BE%84"><span class="header-section-number">40.100</span> 强　黻　张　澄</a></li>
<li><a class="nav-link" href="#%E6%99%8F%E5%AE%89%E6%81%AD"><span class="header-section-number">40.101</span> 晏安恭</a></li>
<li><a class="nav-link" href="#%E7%8E%8B%E5%AD%9D%E4%B8%A5-%E6%96%BD%E5%A3%AB%E8%A1%A1"><span class="header-section-number">40.102</span> 王孝严　施士衡</a></li>
<li><a class="nav-link" href="#%E9%83%91%E4%BC%AF%E7%86%8A"><span class="header-section-number">40.103</span> 郑伯熊</a></li>
<li><a class="nav-link" href="#%E8%8E%AB-%E6%B5%8E"><span class="header-section-number">40.104</span> 莫　济</a></li>
<li><a class="nav-link" href="#%E8%8E%AB-%E6%B1%B2"><span class="header-section-number">40.105</span> 莫　汲</a></li>
<li><a class="nav-link" href="#%E5%88%98%E6%B4%B5%E7%9B%B4"><span class="header-section-number">40.106</span> 刘洵直</a></li>
<li><a class="nav-link" href="#%E9%BB%84-%E5%88%8D"><span class="header-section-number">40.107</span> 黄　刍</a></li>
<li><a class="nav-link" href="#%E9%99%88%E7%94%A8%E4%B8%AD"><span class="header-section-number">40.108</span> 陈用中</a></li>
<li><a class="nav-link" href="#%E6%9D%8E%E5%8D%97%E9%87%91"><span class="header-section-number">40.109</span> 李南金</a></li>
<li><a class="nav-link" href="#%E8%B5%B5%E4%B9%9D%E9%BE%84"><span class="header-section-number">40.110</span> 赵九龄</a></li>
<li><a class="nav-link" href="#%E9%99%86-%E6%A3%A0"><span class="header-section-number">40.111</span> 陆　棠</a></li>
<li><a class="nav-link" href="#%E6%B1%9F-%E6%9A%90-%E4%BF%9E%E5%A4%84%E4%BF%8A"><span class="header-section-number">40.112</span> 江　暐　俞处俊</a></li>
<li><a class="nav-link" href="#%E5%88%98-%E6%97%A6"><span class="header-section-number">40.113</span> 刘　旦</a></li>
<li><a class="nav-link" href="#%E6%9E%97-%E5%A4%96"><span class="header-section-number">40.114</span> 林　外</a></li>
<li><a class="nav-link" href="#%E4%BB%BB-%E6%B8%8A"><span class="header-section-number">40.115</span> 任　渊</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-22.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
