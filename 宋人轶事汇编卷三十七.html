<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>47 宋人轶事汇编卷三十七 | 历史上的一些人</title>
<meta name="author" content="林峰">
<meta name="description" content="47.1 贾似道 ...">
<meta name="generator" content="bookdown 0.26 with bs4_book()">
<meta property="og:title" content="47 宋人轶事汇编卷三十七 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="47.1 贾似道 ...">
<meta name="twitter:card" content="summary">
<meta name="twitter:title" content="47 宋人轶事汇编卷三十七 | 历史上的一些人">
<meta name="twitter:description" content="47.1 贾似道 ...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷三十七" class="section level1">
<h1>
<span class="header-section-number">47</span> 宋人轶事汇编卷三十七<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83"><i class="fas fa-link"></i></a>
</h1>
<div id="贾似道" class="section level2">
<h2>
<span class="header-section-number">47.1</span> 贾似道<a class="anchor" aria-label="anchor" href="#%E8%B4%BE%E4%BC%BC%E9%81%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-贾似道-1"></span>
隆国黄夫人，湖州德清县人。……秦齐国夫人胡氏，亦同邑人，相去才数里。贾涉济川以制置，少日，舟过龟溪，见妇人浣衣者，偶盼之，因至其家。问夫何在，曰：「未归。」语稍洽，调之曰：「肯相从乎？」欣然惟命。及夫还，扣之，亦无难色，遂以归。既而生似道。未几去，嫁为民妻，似道少长，始奉以归。性极严毅，似道畏之。当景定、咸淳间，屡入禁中，隆国至同寝处，恩宠甚渥。年至八十有三。上方赐秘器及冰脑各五百两，赙银绢四千两疋，命中使护葬，帅漕供费，凡两辍朝，赐谥柔正，又赐功德寺及田六千亩，可谓盛极矣。《齐东野语》卷十五。《宋稗类钞》卷一。</p></li>
<li><p><span id="宋轶三十七-贾似道-2"></span>
〔贾〕似道母两国夫人胡氏者，钱唐凤口里人。贾涉至凤口，见而悦之，戏曰：「汝能从我乎？」妇曰：「有夫，安得自由？待其归，君自为言。」夫归，欣然卖与。嘉定癸巳，涉为万安丞，似道在孕，不容于嫡，县宰陈履常者，涉与之通家往来，以情告之，遂相与谋。陈宰令其妻过丞厅，诸妾环侍。谈话间，因语丞妻以乏使令，欲借一妾。涉妻云：「惟所择用。」陈妻遂指似道之母，涉妻幸其去，忻然许之，即随轩以归县衙。及八月八日，似道生于县治，贾丞校事他郡，归诣于宰，方始知之，终不以入涉家。后去任，虽似道归乡，而其母竟流落，嫁为石匠妻。及似道镇维扬，访得其母，偕石匠来见。似道使石匠往江上兴贩，计沉之江，子母方得聚会。享富贵四十年。咸淳十年，以寿终。似道归越治葬，太后以下及朝士贵戚，设祭馔以相高为竞，有累至数丈者，装祭之次，至攧死数人。送葬者值水潦，不问贵贱，没及腰膝，不得遂便，虽度宗山陵，无以加此。《西湖游览志余》卷五。《古杭杂记》。</p></li>
<li><p><span id="宋轶三十七-贾似道-3"></span>
徐谓礼尝涉猎袁、李之书，自夸阅人贵贱多奇中。与贾师宪丞相为姻联，贾时年少，荒于饮博，其生母胡夫人苦之。因扣徐曰：「儿子跌宕若此，以君相法言之，何如？」徐曰：「夫人勿多忧，异日必可作小郡太守。」母喜而记其言。他日，贾居相位，徐以亲故求进，久之不遂。贾母为言之，贾不获已，答曰：「徐亲骨相寒薄，止可作小郡太守耳。」遂以上饶郡与之，以终其身，盖深衔前言也。然师宪日常驰马出游湖山，小憇栖霞岭下。忽有布裘道者瞪视曰：「官人可自爱重，将来功名不在韩魏公下。」贾意其见侮，不顾而去。既而醉博平康，至于破面。他日复遇道者，顿足惊叹曰：「可惜！可惜！天堂已破，必不能令终矣。」其后悉验。《齐东野语》卷十七。《西湖游览志余》卷五。《何氏语林》卷二十三。《宋稗类钞》卷七。</p></li>
<li><p><span id="宋轶三十七-贾似道-4"></span>
贾似道，嘉熙戊戌以其姊贵妃之故，得赴廷对。是时贵妃在大内。廷对之日，节次当事人供奉汤药饮食。自庚申入相之后，躐拜平章，联科必严过省及覆试之禁，或为诗末联云：「戊戌若还严覆试，如今安得有平章。」其意甚当。《钱塘遗事》卷四。</p></li>
<li><p><span id="宋轶三十七-贾似道-5"></span>
公太学出身，治书义号「铁脚鸡」，决事判笔如飞。有萧某者，吉州老儒，曾摄邑簿，二子儒业，行橐稍厚。晚纳一妇，艳而黠，一日其赀同奸夫逃去，随获之。公已断罪遣离，萧簿复令二子陈词，乞留其妇。公判云：「甑已破矣，视之何益？阿范之所为如此，萧某不得以为妻，士俊兄弟得以为母乎？恐是此状出于萧某之意，遣其子有请。果尔，真是日暮途远，倒行而逆施者矣，萧某非爱其身，士俊兄弟非爱其父。门示。」《庶斋老学丛谈》卷下。</p></li>
<li><p><span id="宋轶三十七-贾似道-6"></span>
〔贾〕似道开阃日，有桃符一联云：「笑迎珠履三千客，坐拥貔貅百万兵。」人皆称羡，一客独叹曰：「若是，则客居主位矣，何不曰『坐拥貔貅兵百万，笑迎珠履客三千』？」贾大喜，厚赠之。《西湖游览志余》卷五。《尧山堂外纪》卷六十。</p></li>
<li><p><span id="宋轶三十七-贾似道-7"></span>
公自江陵易阃两淮，方三十岁。有饯以词者，后云：「握虎符、持玉节、佩金鱼。三十正当方面，此事世间无。寄语东淮父老，夺我诗书元帅，于汝抑安乎。早早归廊庙，天下尽欢娱。」亦当时之豪杰也。随行银数十万两，黄金数万两，皆其所蓄。沿淮巡警犒赏过半，如城海州，城通州，城宝应，朝廷科降不足，皆捐助之。惜乎拜相之后，恃功固位，怙宠专权，度宗待以师相，言听计从，凡勋名相轧者，皆忌害之，子孙至于流离丐贷。不能防满，不知归老，以致亡国杀身。《庶斋老学丛谈》卷下。</p></li>
<li><p><span id="宋轶三十七-贾似道-8"></span>
东淮飞蝗，公令驱逐过江。或曰：「朝廷恐有言语。」公曰：「无虑。」是日西北风大作，蝗皆入江矣。邦人至今神之。《庶斋老学丛谈》卷下。</p></li>
<li><p><span id="宋轶三十七-贾似道-9"></span>
见罗椅<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E7%BD%97%E6%A4%85-1">1</a>。</p></li>
<li><p><span id="宋轶三十七-贾似道-10"></span>
贾师宪景定庚申自江上凯旋归朝，遂拜少师，赐玉带。及入朝之日，马蹶而坠，碎其带焉，人人皆知为不祥。《癸辛杂识》续集下。</p></li>
<li><p><span id="宋轶三十七-贾似道-11"></span>
理宗庚申，贾似道初入相。有人作诗云：「收拾乾坤一担担，上肩容易下肩难。劝君高着擎天手，多少傍人冷眼看。」《古杭杂记》。《尧山堂外纪》卷六十二。《宋稗类钞》卷六。《宋诗纪事》卷九十六。</p></li>
<li><p><span id="宋轶三十七-贾似道-12"></span>
见吴潜<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E5%90%B4%E6%BD%9C-5">5</a>。</p></li>
<li><p><span id="宋轶三十七-贾似道-13"></span>
见吴潜<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E5%90%B4%E6%BD%9C-6">6</a>。</p></li>
<li><p><span id="宋轶三十七-贾似道-14"></span>
似道欲行富国强兵之策。是时刘良贵为都曹尹天府，吴势卿饷淮东，入为浙漕，遂交赞公田之事，欲先行之浙右，候有端绪，则诸路仿行之。于是以官品限田，立回买、派买之目，民间骚然，有为诗云：「襄阳累载困孤城，豢养湖山不出征。不识咽喉形势地，公田枉自害苍生。」其后，又立推排打量之法，白没民产，有人作诗云：「三分天下二分亡，犹把山川寸寸量。纵使一丘添一亩，也应不似旧封疆。」又有作《沁园春》词云：「道过江南，泥墙粉壁，右具在前。述何县何乡里，住何人地，佃何人田。气象萧条，生灵憔悴，经界从来未必然。惟何甚，为官为己，不把人怜。　思量几许山川，况土地分张又百年。西蜀巉岩，云迷鸟道，两淮清野，日警狼烟。宰相弄权，奸人罔上，谁念干戈未息肩。掌大地，何须经理，万取千焉。」枢密使文及翁作《百字令·咏雪》以讥之云：「没巴没鼻，煞时间做出，漫天漫地。不问高低并上下，平白都教一例。鼓弄滕六，招邀巽二，只凭施威势。识他不破，至今道是祥瑞。　最苦是鹅鸭池边，三更半夜，误了吴元济。东郭先生都不管，挨上门儿稳睡。一夜东风，三竿红日，万事随流水。东皇笑道，山河原是我的。」《西湖游览志余》卷五。《钱塘遗事》卷五。《尧山堂外纪》卷六十二。</p></li>
<li><p><span id="宋轶三十七-贾似道-15"></span>
贾相当国，陈藏一作《雪词》讥之，词曰：「没巴没鼻，霎时间、做出漫天漫地。不论高低并上下，平白都教一例。鼓动滕六，招邀巽二，一任张威势。识他不破，只今道是祥瑞。　却恨鹅鸭池边，三更半夜，误了吴元济。东郭先生都不管，关上门儿稳睡。一夜东风，三竿暖日，万事随流水。东皇笑道，山河元是我的。」《钱塘遗事》卷四。</p></li>
<li><p><span id="宋轶三十七-贾似道-16"></span>
成化初，邢公宥为郡守……以郡中久荒，陂荡起税，民心颇怨。有以旧诗刺之曰：「量尽沙边到水边，只留沧海与青天。渔舟若返闲洲渚，为报沙鸥若浪眠。」邢闻之以为刘廷美所作。……此诗乃宋人刺贾似道者。《寓圃杂记》卷六。</p></li>
<li><p><span id="宋轶三十七-贾似道-17"></span>
贾相当国，造金银见钱关子。……其关子之制，上黑印如品字，中红印三相连如目字，下两傍各一小长黑印，宛然一「贾」字也。银关之上，列为宝盖幢幡之状，目之曰「金旛胜」，以「今代麒麟阁何人第一功」为号。大兵下江南，如入无人之境，人以为谶，信然。《钱塘遗事》卷五。《宋季三朝政要》卷三。</p></li>
<li><p><span id="宋轶三十七-贾似道-18"></span>
似道令人贩盐百艘，至临安卖之。太学生有诗云：「昨夜江头长碧波，满船都载相公鹾。虽然要作调羹用，未必调羹用许多。」《西湖游览志余》卷五。《尧山堂外纪》卷六十二。《北窗琐语》。《坚瓠甲集》卷三。《宋稗类钞》卷六。《宋诗纪事》卷九十六。</p></li>
<li><p><span id="宋轶三十七-贾似道-19"></span>
景定三年正月，诏以魏国公贾似道有再造功，命有司建第宅家庙，贾固辞，遂以集芳园及缗钱百万赐之。园故思陵旧物，古木寿藤，多南渡以前所植者。积翠回抱，仰不见日，架廊叠磴，幽逶迤，极其营度之巧。犹以为未也，则隧地通道，抗以石梁。旁透湖滨，架百余楹。飞楼层台，凉亭燠馆，华邃精妙。前揖孤山，后据葛岭，两桥映带，一水横穿，各随地势以搆筑焉。堂榭有名者曰蟠翠、古松。雪香、古梅。翠岩、奇石。倚绣、杂花。挹露、海棠。玉蘂、琼花荼。清胜，假山。已上集芳旧物。高宗御扁「西湖一曲」、「奇勋」。理宗御书「秋壑」、「遂初容堂」。度宗御书「初阳精舍」、「熙然台」、「砌台」。山之椒曰无边风月、见天地心。水之滨曰琳琅步、归舟、早船。通名之曰后乐园。四世家庙，则居第之左焉。庙有记，一时名士拟作者数十，独取平舟杨公栋者刊之石。又以为未足，则于第之左数百步瞰湖作别墅，曰光禄阁、春雨观、养乐堂、嘉生堂。千头木奴，生意潇然，生物之府，通名之曰养乐园。其旁则廖群玉之香月邻在焉。又于西陵之外，树竹千挺，架楼临之，曰秋水观、第一春、梅思、剡船亭，则通谓之水竹院落焉。后复葺南山水乐洞，赐园有声在堂、介堂、爱此、留照、独喜、玉渊、漱石、宜晚，上下四方之宇诸亭，据胜专奇，殆无遗策矣。《齐东野语》卷十九。《宋稗类钞》卷二。《宋诗纪事》卷六十六。</p></li>
<li><p><span id="宋轶三十七-贾似道-20"></span>
〔贾〕似道既占湖山之胜，作半闲堂，延羽流，塑己像其中。《宋季三朝政要》卷四。《南宋杂事诗》卷二。</p></li>
<li><p><span id="宋轶三十七-贾似道-21"></span>
贾秋壑梅亭曰「第一春」《癸辛杂识》别集下。</p></li>
<li><p><span id="宋轶三十七-贾似道-22"></span>
〔贾〕似道败后，有题其养乐园曰：「老壑曾居葛岭西，游人谁敢问苏堤。势将覆𫗧不回首，事到出师方噬脐。废圃久无人作主，败垣惟有客留题。算来只有孤山耐，依旧梅花片月低。」养乐者，以其奉母而乐也，其赐第正在苏堤、葛岭、孤山之近，游人常盛。自贾据此，有游骑过其门，必为侦事者察报，每为所罗织，有官者被黜，有财者被祸。逮世变而后已。有人题葛岭二诗云：「当年谁敢此经过，相国门前卫士多。诸葛功名犹未满，周公事业竟如何。雕梁雨蠹藏狐鼠，花础云蒸长薜萝。万死莫酬亡国恨，空留遗迹在山阿。」又云：「楼台突兀妓成围，正是襄樊失援时。王气暗随檀版歇，江声流入玉箫悲。姓名不在功臣传，家庙徒存御赐碑。误国误民还自误，满庭秋草露垂垂。」《山房随笔》。《宋稗类钞》卷一。</p></li>
<li><p><span id="宋轶三十七-贾似道-23"></span>
贾师宪当国日，卧治湖山，作堂曰半闲，又治圃曰养乐，然名为就养，其实怙权固位，欲罢不能也。每岁八月八日生辰，四方善颂者以数千计。悉俾翘馆誊考，以第甲乙，一时传颂，为之纸贵，然皆讇词呓语耳。偶得首选者数阕，戏书于此。陈合惟善《宝鼎现》词云：「神鼇谁断，几千年再、乾坤初造。算当日、枰棋如许，争一着、吾其袵左。谈笑顷，又十年生聚，处处邠风葵枣。江如镜，楚氛余几，猛听甘泉捷报。　天衣细意从头补，烂山龙、华虫黼藻。宫漏永、千门鱼钥，截断红尘飞不到。街九轨，看千貂避路，庭院五侯深锁。好一部、太平六典，一一周公手做。　赤舄绣裳，消得道斑烂衣好。尽庞眉鹤发，天上千秋难老。甲子平头才一过，未说汾阳考。看金盘、露滴瑶池，龙尾放班回早。」廖莹中群玉《木兰花慢》云：「请诸君着眼，来看我，福华编。记江上秋风，鲸漦涨雪，雁徼迷烟。一时几多人物，只我公，只手护山川。争覩阶符瑞象，又扶红日中天。因怀，下走奉櫜鞬，磨盾夜无眠。知重开宇宙，活人万万，合寿千千。凫鹥太平世也，要东还赴上是何年。消得清时钟鼓，不妨平地神仙。」陆景思《甘州》云：「满清平世界，庆秋成，看看斗三钱。论从来活国，论功第一，无过丰年。辨得闲民一饱，余事笑谈间。若问平戎策，微妙难传。玉帝要留公住，把西湖一曲，分入林园。有茶炉丹竃，更有钓鱼船。觉秋风、未曾吹着，但砌兰、长倚北堂萱。千千岁，上天将相，平地神仙。」奚倬然《齐天乐》云：「金飚吹浄人间暑，连朝弄凉新雨。万宝功成，无人解得，秋入天机深处。闲中自数，几心酌乾坤，手斟霜露。护了山河，共看元影在银兔。　而今神仙正好，向青空觅个，冲澹襟宇。帝念群生，如何便肯，从我乘风归去。夷游洞府，把月杼云机，教他儿女。水逸山明，此情天付与。」从槖《陂塘柳》云：「指庭前、翠云金雨，霏霏香满仙宇。一清透彻浑无底，秋水也无流处。君试数，此样襟怀，顿得乾坤住。闲情半许，听万物氤氲，从来形色，每向静中觑。　琪花路，相接西池寿母，年年弦月时序。荷衣菊佩寻常事，分付两山容与。天证取，此老平生，可向青天语。瑶巵缓举，要见我何心，西湖万顷，来去自鸥鹭。」郭应酉居安《声声慢》云：「捷书连昼，甘洒通宵，新来喜沁尧眉。许大担当，人间佛力须弥。年年八月八日，长记他三月三时。平生事，想秪和天语，不遣人知。　一片闲心鹤外，被乾坤系定，虹玉腰围。阊阖云边，西风万籁吹齐。归舟更归何处是，天教家在苏堤。千千岁，比周公，多个彩衣。」且侑以俪语云：「彩衣宰辅，古无一品之曾参；衮服湖山，今有半闲之姬旦。」所谓三月三者，盖颂其庚申苹草坪之捷，而归舟乃舫斋名也。贾大喜，自仁和宰除官告院。既而语客曰：「此词固佳，然失之太俳，安得有著彩衣周公乎？」《齐东野语》卷十二。《西湖游览志余》卷五。《宋稗类钞》卷二。</p></li>
<li><p><span id="宋轶三十七-贾似道-24"></span>
贾似道以八月八日生辰。庚申鄂渚兵退，实似道许以岁币，而后班师，时三月三日也。似道乃诬以己功，躐拜相位。有因其生日，贺以词曲，甚逢其意，遂至超迁大僚，其警联云：「年年八月八日，长记他三月三时。」《古杭杂记诗集》卷四。</p></li>
<li><p><span id="宋轶三十七-贾似道-25"></span>
贾平章始生之日，钱唐宰郭应酉以词贺之，并颂其母。序语云：「……今有半闲之姬旦。」盖贾有所生之母朝命封两国，赐号「贤寿」。《佩韦斋辑闻》。《南宋杂事诗》卷一引《黄氏日钞》。</p></li>
<li><p><span id="宋轶三十七-贾似道-26"></span>
贾师宪当柄日，尤喜苕溪之鳊鱼，赵与可因造大盘，养鱼至千头，复作机使灌输不停，鱼游泳拨剌自得，如在江湖中，数舟上下递运不绝焉。《癸辛杂识》后集。《南宋杂事诗》卷一引《贵耳集》。</p></li>
<li><p><span id="宋轶三十七-贾似道-27"></span>
尝闻有阃帅馈师宪三十皮笼，扃𫔎极严，误留寄他家。《癸辛杂识》后集。</p></li>
<li><p><span id="宋轶三十七-贾似道-28"></span>
〔李芾〕尝尹临安，有能名。一日，因置水桶防虞，以油饰外，有请并油其内者，芾叹曰：「今日如何由得内。」贾似道方颛制弄权，事多不从中，复闻芾讥己，大怒，嗾言者论击，遂被重劾，列之赃籍，坐废十年。《昭忠录》。</p></li>
<li><p><span id="宋轶三十七-贾似道-29"></span>
贾秋壑会客食鳖，一客不食鳖，问之则曰：「奉祀真武。」秋壑曰：「真武之龟，不可以为鳖也。龟鳖不辨，何以治民？」客乃求郡者也，遂不与郡。座客同戏之曰：「鳗与鳅皆不可食，象真武之蛇也；蔗笋亦不可食，象真武之旗竿也。」满座皆笑，秋壑亦笑。《席上腐谈》卷上。</p></li>
<li><p><span id="宋轶三十七-贾似道-30"></span>
贾似道柄国久，有故人于堂召见，相与款密，时月之初七日也。贾为设馔，客筯不为举，问所以然，以斋七为告。贾默顾左右，具素𫗦以易。退后屡谒不纳，逾月始见，扣以陶铸，则曰：「兄自有斗神，何必我？」竟不与缺。其人怏怏而归。《湖海新闻夷坚续志》前集卷一。</p></li>
<li><p><span id="宋轶三十七-贾似道-31"></span>
省吏屠节尝出知道州。太守省劄，其本房书吏以避贾相之名，遂书作某人知舂陵州事。贾见之大怒，批出云：「二名不偏讳，临文不讳，皆见于《礼经》。今屠节乃敢擅改州名，可见大无忌惮，使不觉察，岂不相陷？」决欲黜之。《癸辛杂识》续集下。</p></li>
<li><p><span id="宋轶三十七-贾似道-32"></span>
故老言贾相当国时，内后门火，飞报已至葛岭，贾曰：「火近太庙，乃来报。」言竟，后至者曰：「火已近太庙。」贾乘两人小肩舆，四力士以锤剑护轿。里许即易轿人，倏忽至太庙。临安府已为具赏犒，数勇士陛轿离地五六尺，前树皂纛，列箭手，皆立具于呼吸闲。贾下令肃然，不过曰：「火到太庙斩殿帅。」令甫下，火沿太庙八风，两殿前卒肩一卒，飞上斩八风板落，火即止。验姓名，转十官，就给金银赏与。贾才局若此类，亦可喜。《遂昌杂录》。《宋稗类钞》卷二。</p></li>
<li><p><span id="宋轶三十七-贾似道-33"></span>
宋末有富春子，能风角鸟占之术，名闻贾秋壑。一日，贾招之，叩以来日饮食之事。富写而封之。明日，贾作宴于西湖舟中。至晚，贾行立于船头，自歌「月明星稀，乌鹊南飞」之句。座客廖莹中乃言：「此时日已暮，可以富所书观之。」拆封，诸事不及，唯有「月明星稀，乌鹊南飞」八字，众皆惊赏。《山居新话》。《西湖游览志余》卷十九。《尧山堂外纪》卷六十二。</p></li>
<li><p><span id="宋轶三十七-贾似道-34"></span>
贾似道当国，一日，退居湖山，有蜀僧褴褛徘徊，贾问之曰：「汝为何僧？」对曰：「某诗僧也。」似道见湖中有渔翁，遂命赋之。僧请韵，贾以天字为韵。僧应口对曰：「篮里无鱼欠酒钱，酒家门外系渔船。几回欲脱蓑衣当，又恐明朝是雨天。」贾喜，厚赠之。《西湖游览志余》卷十四。《草木子》卷四上。《尧山堂外纪》卷六十二。《坚瓠甲集》卷四。</p></li>
<li><p><span id="宋轶三十七-贾似道-35"></span>
穆陵晚年苦足弱，一日经筵，宣谕贾师宪曰：「闻卿有长生酒甚好，朕可饮否？」贾退，遂修制具方并进，亦不过用川乌、牛膝等数味耳。内辖李忠辅适在旁，奏曰：「药性凉燥未可知，容臣先尝，然后取旨进御。」嫉之者转闻于贾，贾深衔之，而未有以发也。先是北关刘都仓，家富无嗣，尝立二子。刘先死，长者欲逐其后立子，于是托其所亲检详所吏刘炳百万缗，介谢堂节使，转求圣旨下天府逐之，至是已涉数岁，贾始知之，时咸淳初年也。遂嗾其出子，以为李忠辅伪作圣旨，讼之于官，词虽不及谢，而谢甚窘惧，于是以实诉之于贾，贾笑曰：「节度无虑。」越日，则忠辅追毁迁谪之命下，以实非其罪也，盖师宪借此以报其尝药之忿耳。《齐东野语》卷十八。</p></li>
<li><p><span id="宋轶三十七-贾似道-36"></span>
闽人马都录者，号静斋，以道法际遇度宗。贾平章以海味进，谢后令啖之，泄泻不止，马进符水饮之而愈。后召马赐与之，马呆戆，因谢恩自致其言曰：「臣上告佛佛，继今他人进饮食，不可造次供御。」言出口，而贾顾已知之。甫出禁门，即下临安府狱，面刺双旗，押赴酆都寨。《遂昌杂录》。《南宋杂事诗》卷一。</p></li>
<li><p><span id="宋轶三十七-贾似道-37"></span>
〔贾〕似道益自专，上称之曰「师臣」，通国称之曰「师相」、曰「元老」。《宋季三朝政要》卷四。</p></li>
<li><p><span id="宋轶三十七-贾似道-38"></span>
一日，壑翁招碧梧马廷鸾、西磵叶梦鼎行令，举一令要一物与人，得物者还以一联诗。秋壑曰：「我有一局，付与棋师，棋师得之，予我一联诗：『自出洞来无敌手，得饶人处且饶人。』」碧梧曰：「我有一钓竿，付与渔翁，渔翁得之，予我一联诗：『夜静水寒鱼不饵，满船空载月明归。』」西磵曰：「我有一张犂，付与农夫，农夫得之，予我一联诗曰：『但存方寸地，留与子孙耕。』」似道不悦而罢。《钱塘遗事》卷三。《西湖游览志余》卷五。《尧山堂外纪》卷六十二。</p></li>
<li><p><span id="宋轶三十七-贾似道-39"></span>
贾似道之为相也，学舍纤悉，无不知之。雷宜中长成均也，直舍浴堂久圮，遂一新之。或书其壁云：「碌碌盆盎中，忽见古罍洗。」雷未之见也。一日见贾，语次忽云「碌碌盆盎中」，雷恍然不知所答，深用自疑。久之入浴堂见之，乃悟。《癸辛杂识》别集上。《南宋杂事诗》卷五。</p></li>
<li><p><span id="宋轶三十七-贾似道-40"></span>
贾相患举人猥众，御史陈伯大请置士籍……复试之日，露索怀挟。辛末榜李钫孙者，少时戏雕摩睺罗于股间，搜者视之骇曰：「此文身者。」事闻被黜。《宋季三朝政要》卷四。《南宋杂事诗》卷五。</p></li>
<li><p><span id="宋轶三十七-贾似道-41"></span>
御史陈伯大奏立士籍，似道毅然行之。凡应举及免举人，州县给历一道，亲书年貌世系，及所肄业于历首，执以赴举，过省参对笔迹异同，以防伪滥。时人有诗讥之云：「戎马掀天动地来，襄阳城下哭声哀。平章束手全无策，却把科场恼秀才。」又有为《沁园春》词云：「国步多艰，民心靡定，诚吾隐忧。叹浙民转徙，怨寒嗟暑，荆襄死守，阅岁经秋。虏未易支，人将相食，识者深为社稷羞。当今亟，出陈大谏，箸借留侯。　迂阔为谋，天下士如何可籍收。况君能尧舜，臣皆稷契，世逢汤武，业比伊周。政不必新，贯宜仍旧，莫与秀才做尽休。劝吾元老，广四门贤路，一柱中流。」又词云：「士籍令行，条件分明，逐一排连。问子孙何习，父兄何业，明经词赋，右具如前。最是中间，娶妻某氏，试问于妻何与焉。乡保举，那当著押，开口论钱。　祖宗立法于前，又何必更张万万千。算行关改会，限田放籴，生民雕瘁，膏血俱朘。只有士心，仅存一脉，今又艰难最可怜。谁作俑，陈坚伯大，附势专权。」《西湖游览志余》卷五。《癸辛杂识》别集下。《尧山堂外纪》卷六十一。《坚瓠辛集》卷二。《宋稗类钞》卷六。</p></li>
<li><p><span id="宋轶三十七-贾似道-42"></span>
元兵南侵，至鄂州，拜〔贾〕似道左丞相，御之。会理宗崩，似道请和，元人许之，兵解，遂上表以肃清闻。帝以其有再造功，宠用日盛，似道乃使门客廖莹中、翁应龙等撰《福华编》，以纪鄂功。赐第葛岭，大小朝政，就决馆中，宰执充位而已。当时为之语曰：「朝中无宰相，湖上有平章。」《西湖游览志余》卷五。《宋诗纪事》卷一百。</p></li>
<li><p><span id="宋轶三十七-贾似道-43"></span>
大石佛寺。考旧史，秦始皇东游入海，缆舟于此石上。后因贾平章住里湖葛岭，宋大内在凤凰山，相去二十余里。平章闻朝钟响，即下湖船，不用篙楫，用大锦缆绞动盘车，则舟去如驶。大佛头，其系缆石椿也。《西湖梦寻》卷一。</p></li>
<li><p><span id="宋轶三十七-贾似道-44"></span>
〔贾似道〕日坐葛岭，取旧宫人及娼尼淫戏无昼夜，惟故博徒得阑入，人无敢窥其第者。尝与群妾踞地鬬蟋蟀，所狎客抚其背曰：「此平章军国重事耶？」尝作半闲亭，以停云水道人，每治事毕，则入亭中打坐。有佞人上《糖多令》词，大称其意。其词曰：「天上谪星班，青牛度关。幻出蓬莱新院宇，花外竹，竹边山。　轩冕傥来间，人生闲最难。算真闲、不到人间。一半神仙先占取，留一半，与公闲。」《西湖游览志余》卷五。《古杭杂记诗集》卷二。《尧山堂外纪》卷六十二。《宋稗类钞》卷二。《词林纪事》卷十八。</p></li>
<li><p><span id="宋轶三十七-贾似道-45"></span>
《西湖志》曰：《宋元遗事》载张淑芳者，理宗选妃日，贾似道匿为己妾。即德祐太学生《百字令》内所指新塘杨柳也。有题壁云：「山上楼台湖上船，平章高卧嬾朝天。羽书莫报樊城急，新得蛾眉正少年。」淑芳亦知必败，营别业以遯迹焉。木棉之役，自度为尼，鲜有知者。《古今词话》卷上。</p></li>
<li><p><span id="宋轶三十七-贾似道-46"></span>
贾似道居西湖之上，尝倚楼望湖，诸姬皆从。适二人道装羽扇，乘小舟由湖登岸。一姬曰：「美哉二少年！」似道曰：「尔愿事之，当令纳聘。」姬笑而无言。逾时，令人持一合，唤诸姬至前曰：「适为某姬受聘。」启视之，则姬之头也，诸姬皆战栗。《钱塘遗事》卷五。《西湖游览志余》卷五。</p></li>
<li><p><span id="宋轶三十七-贾似道-47"></span>
贾相当国，东阁之客十余人，陈淳祖乃其一也。淳祖端庄不通关节，内人多恶之。一日，贾诸姬有争宠者密窃一姬鞋，遣人置于淳祖坐下，淳祖目不妄视，不知下有此物。盖其姬欲并中二人也。贾入馆内，忽目有所睹，知其为某姬之物，心疑之，盖斋后有曲径而至斋后门。令其叩门，百端挑诱，淳祖不答，继以大怒，欲即申报平章，贾方知其无他。遂就府堂起狱勘问，尽得其情。由此极器淳祖，后有知南安军之命。《湖海新闻夷坚续志》前集卷一。《南宋杂事诗》卷一引《警心录》。</p></li>
<li><p><span id="宋轶三十七-贾似道-48"></span>
陈容，字公储……贾秋壑招致宾幕，无何，醉辄狎侮之。贾不为忤。《图绘宝鉴》卷四。</p></li>
<li><p><span id="宋轶三十七-贾似道-49"></span>
贾似道有异志，有一术士能拆字，贾以策画地作「奇」字与之拆，术者曰：「公相之志不谐矣！道立，又不可。道可，又立不成。」公默不语，礼而遣之。恐泄其事，使人害诸途。《草木子》卷四上。《西湖游览志余》卷五。《尧山堂外纪》卷六十二。</p></li>
<li><p><span id="宋轶三十七-贾似道-50"></span>
上一日问似道曰：「襄阳之围三年矣，奈何？」对曰：「北兵已退去，陛下得臣下何人之言？」上曰：「适有女嫔言之。」似道诘问其人，诬以他事赐死。自是边事无人敢对上言者。《宋季三朝政要》卷四。</p></li>
<li><p><span id="宋轶三十七-贾似道-51"></span>
咸淳癸酉春，贾相连奏，乞出视师，且谓：「诸阃欲为败阙张本，每遣客游谈，不曰无财力，则曰无兵力，不知臣之科钱招军，悉有实状，可以按覆。」奏罢归府，合目静坐。忽梦有男子圑面方口突然而入，贾相叱之曰：「尔何人敢至此？」答曰：「我金主也，相公早间入奏太激，天下事不由相公，皆由我。相公好好做三年，我六年后亦不复顾人间事。」言讫，贾相且怒且醒，因与所亲言之，漫不可晓。三年而贾相罢，六年而钱禁行。乃知男子，钱神也。《钱塘遗事》卷六。</p></li>
<li><p><span id="宋轶三十七-贾似道-52"></span>
咸淳末，贾似道以太傅平章军国重事，禁天下妇女不得以珠翠为饰。时行在悉以琉璃代之，妇人行步皆琅然有声。民谣曰：「满头多带假，无处不琉璃。」假，谓贾；琉璃，谓流离也。《佩韦斋辑闻》卷三。《南宋杂事诗》卷二。《古谣谚》卷四十八。</p></li>
<li><p><span id="宋轶三十七-贾似道-53"></span>
贾似道当国，京师亦有童谣云：「满头青，都是假。这回来，不是耍。」盖时京妆竞尚假玉，以假为贾，喻似道之专权。而丙子之事，非复庚申之役矣。因记似道贬时，有人题壁：「去年秋，今年秋，湖上人家乐复愁，西湖依旧流。　吴循州，贾循州，十五年间一转头，人生放下休。」《东南纪闻》卷一。《西湖游览志余》卷二十三。《坚瓠己集》卷二。</p></li>
<li><p><span id="宋轶三十七-贾似道-54"></span>
宋之末年，有狂士人于市井卖小儿学书字本，一贯三张，每遇人问，即随口成诗，亦张山人之类。时贾似道专政，每遭面骂，亦无如之何。《闲居录》。《茶香室四钞》卷三。</p></li>
<li><p><span id="宋轶三十七-贾似道-55"></span>
〔贾〕似道又尝斋云水千人，其数已足，有一道士，衣裾褴褛，至门求斋。主者以数足，不肯引入，道士坚求不去，不得已，于门侧斋焉。斋罢，覆其钵于案而去。众将钵力举之，不动，启于似道，自往举之，乃有诗二句云：「得好休时便好休，收花结子在绵州。」始知真仙降临而不识也。其曰「绵州」者，盖木绵庵之兆云。《西湖游览志余》卷二十六。《尧山堂外纪》卷六。《昨非庵日纂》一集卷八。</p></li>
<li><p><span id="宋轶三十七-贾似道-56"></span>
贾似道斋云游道人于西湖道堂，斋办，祗候平章未至。忽有一妇人抱一子至，曰：「平章设斋，岂不及我？」既与一分，持以遗子。乃顿子于斋堂桌上，复入求斋。众厌之，又虑平章将至，万一见妇人在此，岂不获责，急取与之。未及，平章至，左右叱之去，无及。妇人抱子趋避小阁子，遗粪桌上，不暇揩拭，用钵盂盖覆。俟平章展拜后，众欲除之，举钵不起，妇人亦不见，众以为怪。平章命左右并力撤之，亦不可得，于是焚香设拜，钵乃举，得片纸，有诗二句云：「得好休时便好休，收花结子在绵州。」众以勉其退闲，而不知绵州之意。后德祐误国遭贬，卒于漳州木绵庵，方应其谶。《湖海新闻夷坚续志》前集卷一。《坚瓠己集》卷二。</p></li>
<li><p><span id="宋轶三十七-贾似道-57"></span>
贾师宪甲戌岁《寒食日绝句》云：「寒食家家插柳枝，留春春亦不多时。人生有酒须当醉，青冢儿孙几个悲。」明年师溃身殒，遂成恶谶。《浩然斋雅谈》卷中。《三朝野史》。</p></li>
<li><p><span id="宋轶三十七-贾似道-58"></span>
《寒食》诗云：「寒食家家插柳枝，恋春春亦不多时。儿孙只解花前醉，青冢能消几个悲。」此贾秋壑平章于德祐元年寒食上母坟回，至集贤堂所作。岂非亡国之谶。《诗话隽永》。</p></li>
<li><p><span id="宋轶三十七-贾似道-59"></span>
见汪立信<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html#%E5%AE%8B%E8%BD%B6%E4%B8%89%E5%8D%81%E5%85%AB-%E6%B1%AA%E7%AB%8B%E4%BF%A1-1">1</a>。</p></li>
<li><p><span id="宋轶三十七-贾似道-60"></span>
贾师宪平章，德祐乙亥正月十六日，亲总大军，督师江上，祃祭于北关外，而大帅之旗，适为风所折，识者骇之，而一时游幕之宾，反傅会为吉谶。《齐东野语》卷七。</p></li>
<li><p><span id="宋轶三十七-贾似道-61"></span>
贾似道出师败走，有人为诗曰：「丁家洲上一声锣，惊走当年贾八哥。寄语满朝谀佞者，周公今变作周。」盖时媚似道为周公云。《矶园稗史》卷三。</p></li>
<li><p><span id="宋轶三十七-贾似道-62"></span>
德祐元年乙亥正月，贾平章似道督府出师时，平昔爱将已有叛去者，贾闻之，气大馁。临行，与殿帅韩震、京尹曾渊子约曰：「或江上之师设有蹉跌，即邀车驾航海至庆元，吾当帅师至海上迎驾，庶异时可以入关，以图兴复。」且留其二子于震家，使仓卒可以随驾。时省吏翁应龙，实知其谋。至二月二十日，督府溃师于鲁港，翁应龙得罪下狱，翁谓曾尹曰：「平章出师时，分付安抚道甚么来？如今却来罪应龙，何也？」于是渊子语塞，而震亦不自安。会似道以蜡书至韩，趣为迁避，其间有云：「但得赵家一点血，即有兴复之望。」震得之，即具申状，亲蜡书白堂、白台，陈丞相宜中遂奏之太后，宫中为之震动。时都民、戚里、官府往往皆欲苟安，疑惑撼摇，目之为贼。宜中本为似道所引，至是与编修官潘希圣谋，一反贾政，专以图守为说。震不察其意，乃坚持迁避之策。三月朔日，宜中召震会议于第五府，先已差天府增级顾信等数人以拟之，及震至，门阖，即以铁挝击其首。韩曰：「相公不当如此。」陈答曰：「此奉圣旨。」韩犹以坐椅格之，遂折其足胫而毙之。遂自后门轝出，揭其首于朝天门。省吏刘应韶即以黄榜自牕楹中递出张挂，慰谕一行将士，谓罪止诛其首。《癸辛杂识》前集。</p></li>
<li><p><span id="宋轶三十七-贾似道-63"></span>
贾秋壑德祐乙亥八月生日，建醮青词云：「老臣无罪，何众议之不容；上帝好生，奈死期之已迫。适值垂弧之旦，预陈易箦之辞。窃念臣际遇三朝，始终一节。为国任怨，但知存大体以杜私门；遭时多艰，安敢顾微躯而思末路。属丑虏贪狼之犯顺，率骄兵悍将以徂征。用命不前，致成酷祸；措躬无所，惟有后图。众口皆诋其非，百喙难明此谤。四十年劳悴，悔不为留侯之保身；三千里流离，犹恐置霍光于赤族。仰惭覆载，俯愧劬劳。伏愿皇天厚土之鉴临，理考度宗之昭格。三宫霁怒，收瘴骨于江边；九庙阐灵，扫妖氛于境外。」此时已无廖、王诸客矣，岂似道所自为耶？《三朝野史》。《西湖游览志余》卷五。《宋稗类钞》卷六。</p></li>
<li><p><span id="宋轶三十七-贾似道-64"></span>
官籍贾似道第果子库，糖霜凡数百瓮，官吏以为不可久留，难载帐目，遂辇弃湖中，军卒辈或乘时窃出，则他物称是可想矣。「胡椒八百斛，领军鞋一屋」，不足多也。《齐东野语》卷十六。《古事比》卷四十二。《宋稗类钞》卷二。</p></li>
<li><p><span id="宋轶三十七-贾似道-65"></span>
贾师宪柄国日，尝梦金紫人相迎逢，旁一客谓之曰：「此人姓郑，是能制公之死命。」时大珰郑师望方用事，意疑其人，且姓与梦合，于是竟以他故摈逐之。及鲁港失律，远谪南荒，就绍兴差官押送，则本州推官沈士圭，摄山阴尉郑虎臣也。郑，武弁，尝为贾所恶，适有是役，遂甘心焉。贾临行，置酒招二人，历言前梦，且祈哀徼芘云：「向在维扬日，襄、邓间有人善相，一日来，值其跣卧，因叹惜再三。私谓客曰：『相公贵极人臣，而足心肉陷，是名候形，恐异时不免有万里行耳。』是知今日窜逐之事，虽满盈招咎，盖亦有数存焉。」及抵清漳之次日，泣谓押行官曰：「某夜来梦大不祥，才离此地，必死无疑，幸保全之。」遂连三日，逗遛不行，而官吏追促之。离城五里许，小泊木绵庵，竟以疾殂。或谓虎臣有力焉。先是，林佥枢存孺父为贾所摈，谪之南州，道死于漳。漳有富民，蓄油杉甚佳。林氏子弟欲求，而价穷不可得，因抚其木曰：「收取，收取，待留与贾丞相自用。」盖一时愤恨之语耳。至是，郡守与之经营，竟得此物以歛，可谓异矣。《齐东野语》卷十九。《宋稗类钞》卷一。</p></li>
<li><p><span id="宋轶三十七-贾似道-66"></span>
秋壑在朝，有术者言：「平章不利姓郑之人。」因此每有此姓为官者，多困抑之。武学生郑虎臣登科，辄以罪配之，后遇赦得还。秋壑丧师，陈静观诸公欲置之死地，遂寻其平日极仇者监押，虎臣遂请身为之，乃假以武功大夫押其行。虎臣一路凌辱，至漳州木绵庵，病泄泻，踞虎子欲绝。虎臣知其服脑子求死，乃云：「好教作只恁地死。」遂趯数下而殂。《山房随笔》。《宋稗类钞》卷一。</p></li>
<li><p><span id="宋轶三十七-贾似道-67"></span>
似道尝梦术者言，平章不利姓郑人，故朝士郑姓者，多摧抑之。武学生郑虎臣，素见憎于似道，廷议遂以虎臣为押送官。似道濒行，置酒饮虎臣，言前梦，且祈哀庇，虎臣微笑而已。途中备加窘辱。及抵清漳，似道泣曰：「夜梦不祥，离此恐无生理。」漳守赵分如者，似道门客也，宴虎臣，欲请似道偶坐，虎臣不许，似道亦固让不敢当，口称天使唯谨。分如察虎臣有杀似道意，挑之曰：「天使今日押团练至此，想无生理。曷令速殒，无受许多苦恼。」虎臣笑曰：「便是这物事受得许多苦恼，好死不死。」明日，促之行，离城五里，小憇木绵庵。似道知不可免，乃服脑子，踞虎子欲绝。虎臣曰：「好教祗恁地死。」大捶数下而殂。《西湖游览志余》卷五。</p></li>
<li><p><span id="宋轶三十七-贾似道-68"></span>
履斋吴相循州安置，以贾似道私憾之故。未几，除承节郎刘宗申知循州。刘，江湖士，专以口舌吓迫当路要人，货贿官爵。士大夫畏其口，姑厚馈弥缝之，其得官亦由此。守循之除，似道欲其杀吴相。宗申至郡，所以捃摭履斋者无所不至，随行吏仆以次病亡，或谓置毒所居井中，故饮水者皆患足软而死，履斋亦不免。似道遭郑虎臣之辱，其时赵介如守漳，贾门下客也，宴虎臣于公舍。介如欲客似道，似道不可，以让虎臣，口口称天使惟谨。虎臣不让，似道遂坐于下。介如察其有杀贾意，命馆人启郑，且以辞挑之。于时似道衣服饮食皆为郑减抑，介如作锦衣等馈之。见其行李辎重，令截寄其处，伺得命放回日取之。其馆人语郑云：「天使今日押练使至此，度必无生理，曷若令速殒，免受许多苦恼。」郑云：「便是这物事，受得这苦，欲死而不死。」未几，遂殒。赵往哭，郑不许。赵固争，郑怒云：「汝欲检我邪？」赵云：「汝也宜得一检。」然未如之何。赵经纪棺敛且致祭，其辞云：「呜呼！履斋死循，死于宗申。先生死闽，死于虎臣。呜呼！」云云。《山房随笔》。《宋稗类钞》卷一。</p></li>
<li><p><span id="宋轶三十七-贾似道-69"></span>
《桐江集·木绵怨序》云：贾似道南窜，犹所谓王生、沈生者自随。二生，天下绝色也。木绵庵既殂，二生再展入北。后南还，善事贵人，巧伎艺，拙女功，愿再鬻人为妾。《南宋杂事诗》卷二。</p></li>
<li><p><span id="宋轶三十七-贾似道-70"></span>
宋文宪公云：「贾似道三朝宰辅，一旦败亡，朝野俱勿之恤。惟承天主僧彬木禅火焚遗体，接其仲子归葬会稽之附之岗。」仁恩断江禅师《经似道墓》诗有云：「权握三朝位三事，祗应知己是僧彬。」《樵书》二编卷十。</p></li>
<li><p><span id="宋轶三十七-贾似道-71"></span>
贾秋壑败师亡国，后有人刺以诗曰：「深院无人草已荒，漆屏金字尚辉煌。只知事去身宜去，岂料家亡国亦亡。理考发身端有自，郑人应梦果何祥。卧龙不肯留渠住，空使晴光满画墙。」又云：「事到穷时计亦穷，此行难倚鄂州功。木绵庵上千年恨，秋壑堂中一梦空。石砌苔稠猿步月，松庭叶落鸟呼风。客来未用多惆怅，试向吴山望故宫。」又《伤西楼》诗云：「檀版歌残陌上花，过墙荆棘刺簷牙。指麾已失铁如意，赐予宁存玉辟邪。破屋春归无主燕，坏池雨产在官蛙。木绵庵外尤愁绝，月黑夜深闻鬼车。」有人和云：「荣华富贵等浮花，膂力难为国爪牙。汉世只知光拥立，唐朝谁识杞奸邪。绮罗化作春风蝶，弦管翻成夜雨蛙。纵有清漳人百死，碧天难挽紫云车。」《山房随笔》。《西湖游览志余》卷五。《坚瓠甲集》卷四。《宋稗类钞》卷一。《宋诗纪事》卷九十六。</p></li>
<li><p><span id="宋轶三十七-贾似道-72"></span>
家之巽志行为演福寺作观音殿碑，所得几何？乃大骂贾相以示高。殊不知其寺常住赡僧田一万三千亩，乃贾相所舍也。其碑具衔云：「前朝奉大夫秘书省校书郎兼国史编修官实录院检讨官。」殊不知此二兼职，非卿监不可也，意者欲愚庸髠，眩俗眼，以为荣耳。碑成，打造遍送当路。其后官司打勘，没官田土，则贾相所舍寺中万三千亩，正在数中。省官呼释髠问之，云：「贾似道既舍许多田与寺中，不知寺中呼之为何称？」曰：「大檀越也。」曰：「寺中亦感激他否？」曰：「大众仰食于此田，安得不感激？」曰：「既是如此，何乃刻碑毁骂邪？」髠无以应之。《癸辛杂识》续集下。</p></li>
<li><p><span id="宋轶三十七-贾似道-73"></span>
贾似道乃父涉开阃淮东，为国宣劳。似道阃帅两淮，効父之故智，阃才有余，相才不足。自当轴以来，收蓄古铜器、法书、名画、玉器珍宝、金银货泉，用谭玉辨验。以元老之尊，就与贱倡潘称心亵狎。贪财好色，一至于此。《三朝野史》。《南宋杂事诗》卷六、卷五。</p></li>
<li><p><span id="宋轶三十七-贾似道-74"></span>
〔贾似道〕令陈振、谭玉、赵与楠等，广收奇器异宝。闻余玠有玉带，发冢取之。刘震孙有玉钩桶本安丙家物，不献，罢去。建多宝阁，日一登玩。《宋季三朝政要》卷四。《宋稗类钞》卷二。</p></li>
<li><p><span id="宋轶三十七-贾似道-75"></span>
吴兴向氏，后族也。其家三世好古，多收法书、名画、古物，盖当时诸公贵人好尚者绝少，而向氏力事有余，故尤物多归之。其一名士彪者，所畜石刻数千种，后多归之吾家。其一名公明者，𫘤而诞，其母积镪数百万，他物称是，母死专资饮博之费。名画千种，各有籍记，所收源流甚详。长城人刘瑄，字囦道，多能而狡狯。初游吴毅夫兄弟间，后遂登贾师宪之门。闻其家多珍玩，因结交，首有重遗。向喜过望，大设席以宴之，所陈莫非奇品。酒酣，刘索观书画。则出画目二大籍，示之，刘喜甚，因假之归，尽录其副。言之贾，贾大喜，因遣刘诱以利禄，遂按图索骏，凡百余品皆六朝神品。遂酧以异姓将仕郎一泽公明，稛载之，以为谢焉。……景定中，其祖若水墓为贼所劫，其棺上为一槅，尽贮平日所爱法书、名画甚多。时董正翁楷为公田，分得其《兰亭》一卷，真定武刻也。后有名士跋语甚多，其精神煜煜，透出纸外，与寻常本绝异，正翁极珍之。然尸气所侵，其臭殆不可近，虽用沈脑薰焙，亦不能尽去。或教之以檀香能去尸气，遂作檀香函贮之。然付之庸工装潢，颇为裁损，所谓金龟八字云。《癸辛杂识》后集。</p></li>
<li><p><span id="宋轶三十七-贾似道-76"></span>
似道留心书画，家藏名迹多至千卷。其宣和、绍兴秘府故物，往往乞请得之。《清河书画舫》卷五上。《南宋杂事诗》卷一、卷五。</p></li>
<li><p><span id="宋轶三十七-贾似道-77"></span>
〔《神仙起居法》思陵故物〕标绫上有曲脚封并「悦生」葫芦印，是尝入贾氏，盖似道柄国时，御府珍秘多归私家。《清河书画舫》卷五上。</p></li>
<li><p><span id="宋轶三十七-贾似道-78"></span>
宋贾师宪所藏书画，皆有古玉一字印，相传是「封」字。又谓之屈角封，乃「长」字也。……「悦生」葫芦印。都元敬云：「贾相似道所用，悦生，乃其堂名也。」《清河书画舫》卷四上。《闲居录》。《南宋杂事诗》卷一。</p></li>
<li><p><span id="宋轶三十七-贾似道-79"></span>
崔白《五雀图》，贾氏悦生堂物，其间一印云「贤者而后乐此」。《云烟过眼录》卷上。</p></li>
<li><p><span id="宋轶三十七-贾似道-80"></span>
贾秋壑得一碔砆石枕，光莹可爱。贾秋壑欲刻《兰亭》，人皆难之。忽一镌者曰：「吾能蹙其字法，缩成小本，体制规模，当令具在。」贾甚喜。既成，此刻果然宛如定武本而小耳，缺损处皆全，亦神乎技也。今所传于世者，又此刻之诸孙也，世亦称「玉枕兰亭」。《至正直记》卷一。《南宋杂事诗》卷二。</p></li>
<li><p><span id="宋轶三十七-贾似道-81"></span>
贾师宪以所藏定武五字不损肥本禊帖，命婺州王用和翻开，凡三岁而后成，丝发无遗，以北纸古墨摹榻，与世之定武本相乱。贾大喜，赏用和以勇爵，金帛称是。又缩为小字，刻之灵壁石，号「玉板兰亭」。其后传刻者至十余，然皆不逮此也。于是其客廖群玉以淳化阁帖、绛州潘氏帖二十卷，并以真本书丹入石，皆逼真。又刻小字帖十卷，则皆近世如卢方春所作《秋壑记》，王茂悦所作《家庙记》、《九歌》之类。又以所藏陈简斋、姜白石、任斯庵、卢柳南四家为小帖，所谓世彩堂小帖者。世彩，廖氏堂名也。其石今不知存亡矣。《癸辛杂识》后集。《西湖游览志余》卷五。《宋稗类钞》卷二。</p></li>
<li><p><span id="宋轶三十七-贾似道-82"></span>
贾师宪常刻《奇奇集》，萃古人用兵以寡胜众，如赤壁、淝水之类，盖自诧其援鄂之功也。又《全唐诗话》乃节唐《本事诗》中事耳。又自选《十三朝国史会要》。诸杂说之会者，如曾慥《类说》例，为百卷，名《悦生堂随抄》，板成未及印，其书遂不传。其所援引，多奇书。廖群玉诸书，则始《开景福华编》，备载江上之功，事虽夸而文可采。……九经本最佳，凡以数十种比校，百余人校正而后成，以抚州萆抄纸、油烟墨印造，其装褫至以泥金为签，然或者惜其删落诸经注为可惜耳，反不若韩、柳文为精妙。又有《三礼节》、《左传节》、《诸史要略》及建宁所开《文选》诸书。其后又欲开手节《十三经注疏》，姚氏注《战国策》、注《坡诗》，皆未及入梓，而国事异矣。《癸辛杂识》后集。《志雅堂杂钞》卷下。《宋稗类钞》卷二。</p></li>
</ol>
</div>
<div id="叶梦鼎" class="section level2">
<h2>
<span class="header-section-number">47.2</span> 叶梦鼎<a class="anchor" aria-label="anchor" href="#%E5%8F%B6%E6%A2%A6%E9%BC%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-叶梦鼎-1"></span>
叶丞相梦鼎，宋淳祐戊申知袁州，仁慈廉谨，任满得替，士民攀辕卧辙以留之，旗帜甚盛。于内彩旗有一联云：「关节一毫无地入，公廉两字只天知。」随从吏人插于归舟，过袁河口大江中，忽大风掣去。众见在空中飞舞，却不知坠何所。此岂非「公廉只天知」之验欤！《湖海新闻夷坚续志》后集卷二。</p></li>
<li><p><span id="宋轶三十七-叶梦鼎-2"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-38">38</a>。</p></li>
<li><p><span id="宋轶三十七-叶梦鼎-3"></span>
台州士人陈梦协，平生隐居不出仕。宋咸淳中，偶遇商人浮海，求从之，以纵观览。一日，遭飓风，漂至海中一山下。见山上乔松不可以万计，望山巅只露些子楼阁，岸侧有小茅庵，榜以「雪溪」两字。檐下坐一老人，旁侍小童。陈与长揖，老人问曰：「汝何人而至此？」陈具以实告，老人曰：「既住天台，今叶梦鼎安乐否？」陈答曰：「已拜相。」老人曰：「烦拜意，亟投黄扉之荣，早寻绿野之乐。更逾十数年，宋鼎移矣，恐有后患。」陈曰：「先生是何神仙？」老人曰：「止可与言旧日同舍生，今主海上雪溪。」与茶一瓯，抚手曰：「快循岸去，便可寻船。」陈归，不敢与他人言，密以告叶。后叶罢相归乡，朝廷再召不赴者，以此信知大事神仙知之久矣！《湖海新闻夷坚续志》后集卷一。</p></li>
</ol>
</div>
<div id="江万里" class="section level2">
<h2>
<span class="header-section-number">47.3</span> 江万里<a class="anchor" aria-label="anchor" href="#%E6%B1%9F%E4%B8%87%E9%87%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-江万里-1"></span>
江丞相古心，淳祐辛丑知吉州，遇上元，喜放灯，与民同乐。适大雨作，有士人投诗云：「隐隐雷声天鼓吹，荧荧灯火夜星辰。风流太守明如镜，何用姮娥作主人。」古心喜而厚赠之。《湖海新闻夷坚续志》后集卷二。</p></li>
<li><p><span id="宋轶三十七-江万里-2"></span>
江古心知吉州兼提举，就任，改除江西漕使，舟经临江慧力寺前，风涛大作，舟人大恐，请烧香许愿。古心以胡床坐于船头，索纸笔书一诗，云：「万里为官彻底清，舟中行止甚分明。如今若有亏心事，一任碧波深处沉。」诗才投江，旋即风恬浪静，径至洪都。《湖海新闻夷坚续志》后集卷二。</p></li>
<li><p><span id="宋轶三十七-江万里-3"></span>
理宗朝，有待诏马远画《三教图》。黄面老子则跏趺中坐，犹龙翁俨立于傍，吾夫子乃作礼于前。此盖内珰故令作此，以侮圣人也。一日传旨，俾古心江子远作赞，亦故以此戏之。公即赞之曰：「释氏趺坐，老聃傍睨。惟吾夫子，绝倒在地。」遂大称旨。其辞亦可谓微而婉矣。《齐东野语》卷十二。《坚瓠甲集》卷一。</p></li>
</ol>
</div>
<div id="马廷鸾" class="section level2">
<h2>
<span class="header-section-number">47.4</span> 马廷鸾<a class="anchor" aria-label="anchor" href="#%E9%A9%AC%E5%BB%B7%E9%B8%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-马廷鸾-1"></span>
乐平鹅塘在潭水滨，其地万山壁立，五水环聚。遇晚，舟楫皆泊其前，如戈戟然。廖金精瑀有记云：「龙尾扫天上，龙头水底眠。有人能葬此，山河属半边。」宋度宗时，丞相马翔仲廷鸾卜以葬母，请乩仙降笔云：「我是鹅塘真土地，丞相请我来问地。识地之人未曾生，得地之人未了未。」翔仲犹欲留以自葬。神复书云：「丞相好生多事，吾去矣。」翔仲遂不敢用其地。未了者，疑以「未」字上一画加「了」字，则成李字也。未者，言识地得地者时尚未生也。《坚瓠庚集》卷一。</p></li>
<li><p><span id="宋轶三十七-马廷鸾-2"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-38">38</a>。</p></li>
<li><p><span id="宋轶三十七-马廷鸾-3"></span>
咸淳甲戌之夏，丞相番阳马公廷鸾字翔仲，以翻胃之疾，乞去甚苦，凡十余疏始得请，则疾已棘矣。以暑甚病危，不可即途，遂出寓于六和塔。余受公知，间日必出问之。时公偃卧小榻，素无姬妾，止一村仆煮药其傍。尝凄然谓余曰：「吾家素贫，少年应南宫之试，止草履幞被而已。一日道间馁甚，就村居买螺蛳羹，泡蒲囊中冷饭食之，遂得此疾。既无力治药，朋友怜之者以二陈汤服之，良愈。是岁窃冒省魁。后为两制日，疾复作，医者复以丁香草果饮，亦三两服即愈。因念前疾之所以不死者，盖有后来之功名故也。今承乏庙堂，分量极矣，过矣。今疾复作而众药不效，势无生理必矣。所恨者时事日异，无以报国，为不满耳。」因泣下数行。然贾师宪终疑其托疾引去欲相避者，因奏知自出关访问之，其实觇之也。及见其骨立羸然，乃始惊曰：「碧梧乃真病也！」次日奏闻，以大观文知乡郡，以荣其归，且特赐东园秘器，以为沿途缓急之备。公即日舆疾以归，及还番阳，疾乃安，阅月而全愈。未几，以吴坚为相。是冬北军渡江，督府军溃，而国堕以亡矣。使公不病，病不亟，则位不可释，位不可释则奉玺狩北之责，公实居之。今乃以疾而归，归而疾愈，安处山林，著书教子者，凡十四年而后薨。此非天相吉德，曲为之庇，安能若是哉！《癸辛杂识》后集。</p></li>
</ol>
</div>
<div id="包-恢" class="section level2">
<h2>
<span class="header-section-number">47.5</span> 包　恢<a class="anchor" aria-label="anchor" href="#%E5%8C%85-%E6%81%A2"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-包恢-1"></span>
包宏斋恢致仕后，归作园于南城，题桃符云：「日短暂居犹旅舍，夜长宜就作祠堂。」年八十七薨。《癸辛杂识》别集上。</p></li>
<li><p><span id="宋轶三十七-包恢-2"></span>
宏斋先生包恢，年八十有八，为枢密陪祀登拜郊台，精神康健。一日，贾似道忽问曰：「包宏斋高寿，步履不艰，有卫养之术，愿闻其略。」恢答曰：「有一服丸子药，乃是不传之秘方。」似道欣然欲授其方，恢徐徐笑曰：「恢吃五十年独睡丸。」满座皆哂。《三朝野史》。《西湖游览志余 》卷二十五。</p></li>
</ol>
</div>
<div id="陈宜中" class="section level2">
<h2>
<span class="header-section-number">47.6</span> 陈宜中<a class="anchor" aria-label="anchor" href="#%E9%99%88%E5%AE%9C%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-陈宜中-1"></span>
陈宜中之先为吏，每以利物为心，日计所及，以钱投火缶中，一钱为一事，久而不可胜计，人多德之。尝负官钱在圄，属其孙往贷于葛宣义。葛居外沙，资累钜万，宿梦黑龙绕其厅柱，觉而异之，夙兴未，径至彷徨，若有所伺，家人呼之不顾。果有小儿来，年可十许岁，问为谁，曰：「陈某孙。」又问来故，以实对。又问所需几何，曰：「百千。」如数付之。陈既出，诣葛谢，葛曰：「汝肯以此见与否？」陈曰：「寒贱下吏，势分辽绝，非所敢闻。」葛勉使就学，许以捐助，未几，以长女许之。既而陈游上庠，上书攻丁大全，南迁数年。贾相牢宠，置之伦魁。陈在南日，葛以往江心寺设水陆供，尽室以往，独长女居守。葛巨富，是夕寇夜至，遂席卷以去，长女亦被获以往。至是寻盟，乃以幼女归之。陈后以文昌出守七闽，遇巧节，诸吏各有所献。陈妻忽识一柈，似其家物，审是果也。因语陈，陈乃召吏扣所从来，云海巡所遗也。亟发兵围其寨，尽俘诸校，寘于理，悉得其情，正葛寇也。事已脗合，以次伏诛，无漏网者。葛女已有二子，初犹隐不言，其妹为言委曲，执手相哭，乃毙其二雏焉。《癸辛杂识》别集上。</p></li>
<li><p><span id="宋轶三十七-陈宜中-2"></span>
开庆间，丁大全用事，以法绳多士，陈宜中与权、刘黼声伯、黄镛器之、林则祖兴周、曾唯师孔、陈宗正学，亦以上书得谪，号六君子。至景定初，时相欲收士誉，悉上春官，并擢高第，时议或有异论。既而林则祖、陈宗先死，曾屡遭黜。三公者，相继召试，居言路，出藩入从。咸淳癸酉间，声伯自海阃召为从官翰苑，与权自闽帅擢秋官居锁闼，器之起家知庐陵兼仓节。是岁六月，正言郭阊劾器之云：「虚名多足以误世，实德乃可以服人。」又云：「黄镛偶侪六士，遂得虚名，昨守吴门，怪状百出。愧士不敢谒学，畏军不敢阅武。暨绾郡符，复兼庾节，怪诞仍不可枚数矣。」越宿，陈与权入奏曰：「朝廷建官，本欲兼收实用；臣子事上，岂容徒窃虚名。倘公议有及于斯，虽顷刻难安于位。比观谏坡造膝之抨弹，斥去庐陵治郡之无状，一皆公论，何预孤踪。但首发虚名之误世，上系国家；而明指六士以修言，已形辞色。盖亦谓忝论思之数，将使自知进退之谋，欲乞特畀闲廪，以穆师言。」诏不允，云：「虚名误世，辞气若过于抑扬；实德服人，指意则有所归重。援是求去，非朕攸闻。」刘声伯亦一再上疏求去，不允。郭不自安，乞罢言职者亦再，云：「真言无忌者谏之职，何敢容私；啭喉触讳者语之穷，安能逆料。惟兹吉守，旧有直声，惜其预六士之称，不能终誉如此。今指其两郡之政，谓之非虚名可乎？二臣何见，相继引嫌。实自实，虚自虚，人品固难于论；闻所闻 ，见所见，事理委无以相干。」亦不允其请。而陈疏至四五，且引书牍之嫌。御批云：「卿以不必疑之言，而申必欲去之请，如国体何？前诏谓虚名实德，各有所指，盖尽之矣。书牍引嫌，勿书可也，何以去为。」于是侍御陈坚节夫、豸官阵过圣观共为一疏，乞申谕三臣，各安职守。而黄户书万石、陈兵书存、常户侍楙、曹礼侍孝庆、倪刑侍曹、高工侍斯得、李右史珏、文左史复之共为一疏调停之，久而方定。知大体者，殊不然之。《齐东野语》卷二十。</p></li>
<li><p><span id="宋轶三十七-陈宜中-3"></span>
陈宜中、曾唯、黄镛、刘黻、陈宗、林则祖，皆以甲辰岁史嵩之起复上书，倡为期之论。一时朝绅如卢越、徐霖、元杰、赵无堕皆和之，时人号为六君子。既贬旋还，时相好名，牢笼宜中为伦魁，余悉擢巍科，三数年间皆致通显。然夷考其人平日践履，殊有可议者，然同声合党，孰敢撄其锋。郭方泉阊在台日，尝疏黄镛之罪，因论虚名之弊。时宜中在政府，黻在从班，竞起攻之，阊为之出台。及镛知庐陵，文宋瑞起义兵勤王，百端沮之，遂成大隙。既而北兵大入，则如黄、如曾数公，皆相继卖降。或言其前日所为皆伪也。于是有为之语云：「开庆六君子，至元三搭头。」宋之云亡，皆此辈有以致之，其祸不止于典午之清谈也。《癸辛杂识》续集上。《古谣谚》卷六十二。</p></li>
<li><p><span id="宋轶三十七-陈宜中-4"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-62">62</a>。</p></li>
</ol>
</div>
<div id="留梦炎" class="section level2">
<h2>
<span class="header-section-number">47.7</span> 留梦炎<a class="anchor" aria-label="anchor" href="#%E7%95%99%E6%A2%A6%E7%82%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-留梦炎-1"></span>
留中斋所生，粗获也。其父暮坐于庭，其获过于前，两目灿然如金，光采射人。问为谁，左右以获对。后生中斋……或者谓乃虾蟆精，身颇充肥，中斋如之，其子叔子亦如之。《庶斋老学丛谈》卷下。</p></li>
<li><p><span id="宋轶三十七-留梦炎-2"></span>
留忠斋梦炎、徐经畋霖在衢校，俱受之于俞教任礼。俞善濮斗南，俞以二人属之，徐魁南宫，留亦中选。每同诣濮，又同寓邸，而徐日湎于酒，无所闻知。时穆陵书「后乂」「克艰」二语以锡丞相史嵩之，谢表及记，皆濮所为。留刺知之，不以语徐，遂以自拟对策，遂冠多士云。《癸辛杂识》后集。</p></li>
<li><p><span id="宋轶三十七-留梦炎-3"></span>
淳祐甲辰，省元徐霖、状元留梦炎，皆三衢人。一时士林歆羡，以为希阔之事。时外舅杨彦瞻以工部郎守衢，遂大书状元坊以表其闾，既以为未足，则又揭双元坊以夸大之，乡曲以为至荣。《齐东野语》卷十六。</p></li>
<li><p><span id="宋轶三十七-留梦炎-4"></span>
文文山中状元，一相者潜瞰归曰：「某处立者大贵，末座年少者大凶。」立者留梦炎，末座即文山也。《茶余客话》卷十八。</p></li>
<li><p><span id="宋轶三十七-留梦炎-5"></span>
三衢留中斋，甲辰大魁。文山宋瑞，丙辰大魁。中斋作相，身享富贵三十年，仕北为尚书。文山才登第，丁父忧，仕途亦坎坷。乙亥纠义兵勤王，终以罔功，患难中倚之为重。虽云为相，黄扉之贵，万锺之奉，无有也。江西罗秋壹诗云：「囓雪苏卿受苦辛，庾公老作北朝臣。当年龙首黄扉客，犹是衡门一样人。」中斋物色将罗织之，亟归而免。《山房随笔》。《坚瓠己集》卷二。</p></li>
<li><p><span id="宋轶三十七-留梦炎-6"></span>
文天祥有「黄冠故乡」之言。王积翁欲合宋宦等十人，请释天祥为道士。留梦炎不可，云：「天祥出，复号召江南，置吾辈十人于何地！」事遂已，而天祥终有柴市之殉。孔公天胤曰：「两浙有梦炎，两浙之羞也。」盖梦炎衢州人，与天祥俱宋状元，而不同如此。历明朝数百年，凡留氏子姓赴考，责令书一呈结曰：「并非留梦炎子孙。」方许入试。《樵书》二编卷九。</p></li>
<li><p><span id="宋轶三十七-留梦炎-7"></span>
见赵孟𫖯7。</p></li>
<li><p><span id="宋轶三十七-留梦炎-8"></span>
中斋自北归，过严陵，就养于其子府判者。何潜斋遗之诗曰：「昆明灰劫化尘缁，梦里功名黍一炊。钟子不将南操变，庾公空抱北臣悲。归来眼底湖山在，老去心期浙水知。白发门生怜未死，青山留得裹遗尸。」《雪舟脞语》。《樵书》二编卷九。</p></li>
</ol>
</div>
<div id="文及翁" class="section level2">
<h2>
<span class="header-section-number">47.8</span> 文及翁<a class="anchor" aria-label="anchor" href="#%E6%96%87%E5%8F%8A%E7%BF%81"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-文及翁-1"></span>
蜀人文及翁登第后，期集游西湖。一同年戏之曰：「西蜀有此景否？」及翁即席赋《贺新郎》云：「一勺西湖水，渡江来、百年歌舞，百年酣醉。回首洛阳花世界，烟渺黍离之地。更不复、新亭堕泪。簇乐红妆摇画舫，问中流、击楫何人是。千古恨，几时洗。　余生自负澄清志，更有谁、磻溪未遇，傅岩未起。国事如今谁倚仗，衣带一江而已。便都道、江神堪恃。借问孤山林处士，但掉头、笑指梅花蕊。天下事，可知矣。」《古杭杂记》。《钱塘遗事》卷一。《西湖游览志余》卷二十三。《尧山堂外纪》卷六十二。《坚瓠辛集》卷二。</p></li>
<li><p><span id="宋轶三十七-文及翁-2"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-14">14</a>。</p></li>
<li><p><span id="宋轶三十七-文及翁-3"></span>
文本心典淮郡，萧条之甚，《谢贾相启》中云：「人家如破寺，十室九空；太守若头陀，两粥一饭。」《山房随笔》。</p></li>
</ol>
</div>
<div id="尤-焴" class="section level2">
<h2>
<span class="header-section-number">47.9</span> 尤　焴<a class="anchor" aria-label="anchor" href="#%E5%B0%A4-%E7%84%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-尤焴-1"></span>
庄定公筑圃临安之西湖……宋度宗游湖上，幸其堂，御笔题楹间曰：「五世三登宰辅，奕朝累掌丝纶。」《万柳溪边旧话》。《南宋杂事诗》卷二。</li>
</ol>
</div>
<div id="廖莹中" class="section level2">
<h2>
<span class="header-section-number">47.10</span> 廖莹中<a class="anchor" aria-label="anchor" href="#%E5%BB%96%E8%8E%B9%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-廖莹中-1"></span>
廖莹中，字群玉，号药洲，邵武人。登科，为贾平章似道之客。尝除大府丞知某州，皆以在翘馆不赴。于咸淳间，命善工翻刻《淳化阁帖》十卷，《绛帖》二十卷，皆逼真。仍用北纸佳墨模拓，与元本并行于时。尝撰《福华编》以纪鄂功，虽夸张过实，然其文古雅颇奇可喜。莹中尝为园湖滨，有世彩堂、在勤堂、芳菲径、红紫庄、桃花流水之曲、绿荫芳草之间。《宋稗类钞》卷二。</p></li>
<li><p><span id="宋轶三十七-廖莹中-2"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-81">81</a>。</p></li>
<li><p><span id="宋轶三十七-廖莹中-3"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-82">82</a>。</p></li>
<li><p><span id="宋轶三十七-廖莹中-4"></span>
宋廖莹中群玉以贾相入幕之宾，例行推赏外，别赐上金百两。廖以之铸盘匜为饮器，杨平舟栋为作古篆，铭于器云：「皇帝御极之三十七年，国有大功，一相禹胼。曰余莹中，与随旆旃。余疐手扶，余后手牵。曰公何之，敌胁是穿。奇胜草坪，受降马前。公一何勇，敌一何恐。余汔济黄，公饭余共。挽汉倒江，尽洗膻湩。既清夷矣，公归余从。内金惟精，上赏惟重。文昌孙子，是宝是用。谁其铭之，史臣杨栋。」《浩然斋雅谈》卷中。《宋稗类钞》卷二。</p></li>
<li><p><span id="宋轶三十七-廖莹中-5"></span>
贾师宪还越之后，居家待罪，日不遑安。翘馆诸客悉已散去，独廖群玉莹中馆于贾府之别业，仍朝夕从不舍。乙亥七月一夕，与贾公痛饮终夕，悲歌雨泣，到五鼓方罢。廖归舍不复寝，命爱姬煎茶以进，自于笈中取冰脑一握服之。既而药力不应，而业已求死，又命姬曰：「更欲得热酒一杯饮之。」姬复以金杯进酒，仍于笈中再取片脑数握服之。姬觉其异，急前救之，则脑酒已入喉中矣，仅落数片于衣袂间。姬于是垂泣相持，廖语之曰：「汝勿用哭我，我从丞相，必有南行之命，我命亦恐不免。年老如此，岂复能自若？今得善死矣。吾平生无负于主，天地亦能鉴之也。」于是分付身后大槩，言未既，九窍流血而毙。《癸辛杂识》后集。《西湖游览志余》卷五。《宋稗类钞》卷二。《词林纪事》卷十七。</p></li>
</ol>
</div>
<div id="翁孟寅" class="section level2">
<h2>
<span class="header-section-number">47.11</span> 翁孟寅<a class="anchor" aria-label="anchor" href="#%E7%BF%81%E5%AD%9F%E5%AF%85"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-翁孟寅-1"></span>
翁孟寅宾旸尝游维扬，时贾师宪开帷阃，甚前席之。其归，又置酒以饯，宾旸即席赋《摸鱼儿》云：「卷西风、方肥塞草，带钩何事东去。月明万里关河梦，吴楚几番风雨。江上路，二十载、头颅凋落今如许。凉生弄麈。叹江左夷吾，隆中诸葛，谈笑已尘土。　寒汀外，还见来时鸥鹭。重来应是春暮。轻裘岘首陪登眺，马上落花飞絮。拚醉舞，谁解道、断肠贺老江南句。沙津少驻。举目送飞鸿，幅巾老子，楼上正凝伫。」师宪大喜，举席间饮器凡数十万，悉以赠之。《浩然斋雅谈》卷下。</li>
</ol>
</div>
<div id="罗-椅" class="section level2">
<h2>
<span class="header-section-number">47.12</span> 罗　椅<a class="anchor" aria-label="anchor" href="#%E7%BD%97-%E6%A4%85"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-罗椅-1"></span>
罗椅，字子远……以李之格荐登贾师宪之门。久之，贾恶其不情，心薄之。时在江陵，值庚申透渡之事，遂去贾往维扬，依赵月山日起，遂青鞋破褙、蓬头垢面，俨然一贫儒也。月山得其衔袖之文甚喜，遂延之教子，宾主极相得。未几，师宪移维扬，月山仍参阃幕。一日话间云：「儿辈近得一师，善教导，盖庐陵罗兄也，才美可喜，但一贫可念也。」师宪先廉知为子远，绐月山云：「好秀才能教子弟，极难得，愿见其人。」月山遂拉子远出见之，师宪为之绝倒。月山茫然问所以，师宪曰：「此江西罗半州也，其家富豪十倍于我辈，执事高明，乃为所欺耶！」月山甚惭。子远知踪迹已露，遂告别而去。既而登丙辰第，以秉义郎换文林，为江陵教，又改潭教。潭之士闻其来，先怀轻侮之意，乃至首讲《中庸》，亹亹可听，诸生乃无语。及宰赣之信丰，登畿为提辖榷货务，贾师宪既知其平生素诡诈，不然之，久而不迁。至度宗升遐，失于入临，于是台评论罢而去。《癸辛杂识》续集上。</li>
</ol>
</div>
<div id="王-橚" class="section level2">
<h2>
<span class="header-section-number">47.13</span> 王　橚<a class="anchor" aria-label="anchor" href="#%E7%8E%8B-%E6%A9%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-王橚-1"></span>
王橚，字茂悦，号会溪。初知彬州，就除福建市舶。其归也，为螺钿卓面屏风十副，图贾相盛事十项，各系之以赞，以献之。贾大喜，每燕客，必设于堂焉。行将有要除，而茂悦殂矣。「度宗即位」、「南郊庆成」、「鄂渚守城」、「月峡断桥」、「鹿矶奏捷」、「草坪决战」、「安南献象」、「建献嘉禾」、「川献嘉禾」、「淮擒孛花」。以上十事，制作极精。《癸辛杂识》别集下。</p></li>
<li><p><span id="宋轶三十七-王橚-2"></span>
见刘震孙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E5%88%98%E9%9C%87%E5%AD%99-3">3</a>。</p></li>
</ol>
</div>
<div id="郑虎臣" class="section level2">
<h2>
<span class="header-section-number">47.14</span> 郑虎臣<a class="anchor" aria-label="anchor" href="#%E9%83%91%E8%99%8E%E8%87%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-郑虎臣-1"></span>
郑虎臣，宅在鹤舞桥东，居第甚盛，号郑半州。四时饮馔，各有品目。《姑苏志》。《南宋杂事诗》卷六。《宋诗纪事》卷六十五。</p></li>
<li><p><span id="宋轶三十七-郑虎臣-2"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-66">66</a>。</p></li>
<li><p><span id="宋轶三十七-郑虎臣-3"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-67">67</a>。</p></li>
<li><p><span id="宋轶三十七-郑虎臣-4"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-68">68</a>。</p></li>
<li><p><span id="宋轶三十七-郑虎臣-5"></span>
十月，至漳州木绵庵，虎臣曰：「吾为天下杀似道，虽死何憾！」遂拘其子与妾于别馆，即厕上拉其胸杀之。陈宜中至福州，捕虎臣，毙于狱。《山堂肆考》卷一三八。《古事比》卷四十。</p></li>
</ol>
</div>
<div id="龚孟鍨" class="section level2">
<h2>
<span class="header-section-number">47.15</span> 龚孟鍨<a class="anchor" aria-label="anchor" href="#%E9%BE%9A%E5%AD%9F%E9%8D%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-龚孟鍨-1"></span>
癸酉岁，庆元秋试，两浙运司干官临川龚孟鍨为考官。龚道出慈溪，忽梦有人以杯汤饮之，且作「四」字于掌中。晓起，便觉目视。及入院发策，第一道中误以一祖十三宗为十四宗。于是士子大哄，径排试官房舍，悉遭箠辱，至有负笈而逃者，龚偶得一兵负去而免。刘制使良贵亲至院外抚谕，遂权宜以策题第二道为首篇，续撰其三，久之始定。于是好事者作隔联云：「龚运干出题疏脱，以十三宗作十四宗；刘制使下院调停，用第二道为第一道。」龚后为计使所劾。明年秋，度宗宾天，于是十四宗之语遂验。《齐东野语》卷十七。《西湖游览志余》卷二十二。《尧山堂外纪》卷六十一。《宋稗类钞》卷二。</li>
</ol>
</div>
<div id="杨安宇-李-珏" class="section level2">
<h2>
<span class="header-section-number">47.16</span> 杨安宇　李　珏<a class="anchor" aria-label="anchor" href="#%E6%9D%A8%E5%AE%89%E5%AE%87-%E6%9D%8E-%E7%8F%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-杨安宇-1"></span> <span id="宋轶三十七-李-1"></span> <span id="宋轶三十七-珏-1"></span>
汉嘉布衣杨安宇者，狂生也，自诡知兵，献言于朝，遂送机速房看详。都司许自书拟本房，知其狂妄，遂侮笑之。安宇不胜其愤，遂上书痛诋自书短，且谓其操乡音秽谈，一时传以为笑。会奉口有米局之变，京尹吴益区处失当，于是左史李珏自经筵直前论之，吴遂斥出。时好事者为之语曰：「左史直前论大尹，草茅上疏诋都司。」《齐东野语》卷十七。《癸辛杂识》别集下。</li>
</ol>
</div>
<div id="丁野堂" class="section level2">
<h2>
<span class="header-section-number">47.17</span> 丁野堂<a class="anchor" aria-label="anchor" href="#%E4%B8%81%E9%87%8E%E5%A0%82"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-丁野堂-1"></span>
丁野堂，名未详，住庐山清虚观。善画梅竹，理宗因召见，问曰：「卿所画者，恐非宫梅。」对曰：「臣所见者，江路野梅耳。」遂号「野堂」。《图绘宝鉴》卷四。《南宋杂事诗》卷五。</li>
</ol>
</div>
<div id="陈-容" class="section level2">
<h2>
<span class="header-section-number">47.18</span> 陈　容<a class="anchor" aria-label="anchor" href="#%E9%99%88-%E5%AE%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-陈容-1"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-48">48</a>。</p></li>
<li><p><span id="宋轶三十七-陈容-2"></span>
〔陈所翁〕诗文豪壮，善画龙，得变化之意，泼墨成云，噀水成雾，醉余大叫，脱巾濡墨，信手涂抹，然后以笔成之。或全体，或一臂一首，隐约不可名状者，曾不经意而皆得神妙。《图绘宝鉴》卷四。《宋诗纪事》卷六十五。</p></li>
</ol>
</div>
<div id="李-瓘" class="section level2">
<h2>
<span class="header-section-number">47.19</span> 李　瓘<a class="anchor" aria-label="anchor" href="#%E6%9D%8E-%E7%93%98"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-李瓘-1"></span>
咸淳戊辰，龙飞状元兴化陈文龙，同郡李瓘太学贯道斋内舍，系第三甲正奏名。唱名后，乞以本身致仕，合得恩例，尽以回赠父母。上书毕，辞先取及三魁同舍，出钱唐门，脱绿袍挂门上，泛舟而去。时三魁同舍皆送别，瓘有诗云：「人言学古思入官，我谓学易而官难。平生透出梦觉关，本来面目只儒酸。吾亲不俟若为观，不如归去卧林间。殿前三策罄忠肝，多谢皇恩天地宽。戏衫卸了白衣还，扁舟飞过子陵滩。前修亦有逋与抟，圣世待之俱宽闲。何物种放大厚颜，山鬼移文伐其奸。此行无复出闽山，休音息影谷之盘。今朝酾酒酹云坛，便向钱唐门挂冠。」《钱塘遗事》卷六。《西湖游览志余》卷二十二。</p></li>
<li><p><span id="宋轶三十七-李瓘-2"></span>
莆田李瓘君瑞，号天隐，咸淳戊辰繇上庠舍选登第。即挂冠不仕，申尚书省，乞以合得官回赠其亲，遂赋诗而归。……按国史，绍兴初，第士临邛李侨以禄不及养，愿以官回赠。淳熙初，策士昌元王昂既赐第，调潼川户曹，自言不愿仕，上嘉之，特改承务郎致仕。嘉定间，眉人史公亮、史天应援故事有请，上并从之。宋朝三百年间，新进士即日挂冠者，惟李侨、王昂、史公亮、史天应、李瓘五人而已。余与君瑞为同年生，故喜而书之。《梅磵诗话》卷下。</p></li>
</ol>
</div>
<div id="范天顺-朱-富" class="section level2">
<h2>
<span class="header-section-number">47.20</span> 范天顺　朱　富<a class="anchor" aria-label="anchor" href="#%E8%8C%83%E5%A4%A9%E9%A1%BA-%E6%9C%B1-%E5%AF%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-范天顺-1"></span> <span id="宋轶三十七-朱-1"></span> <span id="宋轶三十七-富-1"></span>
荆、湖制司申：武功大夫带右领卫将军范天顺，乃同张顺、张贵运送军需衣袄等物前进襄阳，留存在城守御，立功尤多。城降之际，时在所守地，仰天大呼曰：「好汉谁肯降贼，死时也做大宋忠义鬼。」于二月二十七日就地分屋内自缢身死。右武大夫、湖北总管司马统制朱富亦系续遣前往襄城战御，转调过樊城，任责东北最紧地分。今年正月十一日，贼攻樊城，朱富拒敌死战至二更，以身中鎗刀，不能支持，为贼所得，义不受辱，就战楼内触柱，数四不死，遂投身赴火而殁。《癸辛杂识》别集下。案：朱富，《宋史》卷四百五十作「牛富」。</li>
</ol>
</div>
<div id="刘-整" class="section level2">
<h2>
<span class="header-section-number">47.21</span> 刘　整<a class="anchor" aria-label="anchor" href="#%E5%88%98-%E6%95%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-刘整-1"></span>
襄阳遭端平甲午叛军之祸，悉煨于火。直至淳祐辛亥，李曾伯为江陵制帅，始行修复。时贾似道开两淮制阃，心忌其功，尝密奏于朝，谓孤垒绵远，无关屏障。至开庆透渡之际，穆陵犹忆此语，欲弃襄阳而保鄂，而似道乃谓在今则不可弃矣。先是蜀将刘整号为骁勇，庚申保蜀，整之功居多。吕文德为策应大使，武臣俞兴为蜀帅，失禩孙为蜀帅，既第其功，则以整为第一。整恃才桀傲，两阃皆不喜之，乃降为下等定功。整不平，遂诟问禩孙其故，朱云：「自所目击，岂敢高下其手？但扣之制密房，索本司元申一观，则可知矣。」整如其说，始知为制策二司降而下之，意大不平，大出怨詈之语。俞兴闻之，以制劄呼之禀议，将欲杀之。整知不可免，叛谋遂决。遂领麾下亲兵数千人，投北献策，谓攻蜀不若攻襄，无襄则无淮，无淮则江南可唾手下也。遂为乡导，并力筑堡，断江为必取之计，此咸淳丙寅、丁卯岁也。俞兴父子致祸之罪莫逃，遂俱遭贬谪。《癸辛杂识》别集下。</p></li>
<li><p><span id="宋轶三十七-刘整-2"></span>
咸淳戊辰，北兵围襄阳。攻襄阳，刘整之计也。整，宋骁将，号铁猢狲。己未，大兵渡江，止迁跸之议，丞相吴潜也。尽守臣之力者，帅臣向士璧也。奏断桥之功者，曹世雄其一，而整次之。似道功赏不明，杀潜、杀士璧、杀世雄，整守泸州，惧祸及己，遂叛。《钱塘遗事》卷六。</p></li>
<li><p><span id="宋轶三十七-刘整-3"></span>
吕文德复泸州。文德号「黑灰团」。〔刘〕整叛，遂献言：曰：「南人惟恃一黑团，可以利诱也。」乃遣使献玉带于文德。《宋季三朝政要》卷三。</p></li>
</ol>
</div>
<div id="吕文焕" class="section level2">
<h2>
<span class="header-section-number">47.22</span> 吕文焕<a class="anchor" aria-label="anchor" href="#%E5%90%95%E6%96%87%E7%84%95"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-吕文焕-1"></span>
诸吕家于江州，仕宋累朝，穷富极贵，中外鼎盛。及北兵至，自文焕而下，相率纳款，无一人抗节报国。其后有题诗于琵琶亭者，一日吕老见之挥泪。其诗曰：「老大蛾眉负所天，尚留余韵入哀弦。江心正好看明月，却抱琵琶过别船。」语意深婉，信佳句也，且有关于世道。或云燕五峰右丞偕龙麟洲谒吕文焕，酒酣，命麟洲赋诗，以琵琶亭为题，麟洲赋此讥之，吕老纳贿请改。既而好事者流传。《隐居通议》卷十。</p></li>
<li><p><span id="宋轶三十七-吕文焕-2"></span>
吕文焕游浔阳琵琶亭，龙麟洲见之，吕令赋诗。麟洲即席为诗曰：「老大娥眉负所天，忍将离怨写哀弦。夜深正好看秋月，却抱琵琶过别船。」吕见之大慙，盖讥其负宋而降元也。《草木子》卷四。《坚瓠甲集》卷一。</p></li>
</ol>
</div>
<div id="夏-贵" class="section level2">
<h2>
<span class="header-section-number">47.23</span> 夏　贵<a class="anchor" aria-label="anchor" href="#%E5%A4%8F-%E8%B4%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-夏贵-1"></span>
〔夏左丞〕为两淮咨议。一日，出至市桥，有老妪拦马陈词，视之大骇。妪有夫，与公同姓名，为金山水军统制，下海不归，人言公是也。俾之随马至家，公令子孙眷属咸出，引此妪认之，即拜谢曰：「老妇误听，早间冲马，已知不是。欲收状不能，甘伏罪。」公怜其情而厚赠之。秋壑闻之，笑谓公曰：「此妪幸遇咨议而得钱物，此厚德也。」《庶斋老学丛谈》卷四。</p></li>
<li><p><span id="宋轶三十七-夏贵-2"></span>
北军未渡之时，守把统制官王顺欲栅沙武口及沌口。以此二处江水极深，难于用工，遂用披搭敝舟百余只，载沙石沉之。继以石篰土囊压下，就用樯竿打为桩栅，不两日即办。盖长江之险，此二处最为要害故也。夏贵乃以为不然，遣人尽去桩栅，欲纵北船入口，然后与战。顺极以为忧，请披搭船三百只，左右前后皆置棹。先棹以迎之，俟彼船出口子，即以铁猫儿罥定，复回棹拽其船以归。盖口子既小，自不容并进，不过尽入吾穽中乃已。夏老复忌其功，不以为然。及北船尽出之后，散漫大江之中，守兵仅能与未去口子者相拒，而余舟皆已飞渡浒、广矣。《癸辛杂识》续集上。</p></li>
<li><p><span id="宋轶三十七-夏贵-3"></span>
有刺夏金吾贵云：「节楼高耸与云平，通国谁能有此荣。一语淮西闻养老，三更江上便抽兵。不因卖国谋先定，何事勤王诏不行。纵有虎符高一丈，到头难免贼臣名。」人谓北兵既至，许贵淮西一道与之养老，故戢兵不战。《山房随笔》。《坚瓠乙集》卷四。</p></li>
<li><p><span id="宋轶三十七-夏贵-4"></span>
至元丙子春，淮西阃夏贵归附大元，宣授中书左丞。至元己卯薨。有人赠诗云：「自古谁不死，惜公迟四年。闻公今日死，何似四年前。」又有人吊其墓云：「享年八十三，何不七十九。呜呼夏相公，万代名不朽。」《三朝野史》。</p></li>
</ol>
</div>
<div id="范文虎" class="section level2">
<h2>
<span class="header-section-number">47.24</span> 范文虎<a class="anchor" aria-label="anchor" href="#%E8%8C%83%E6%96%87%E8%99%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-范文虎-1"></span>
至元丙子，北兵入杭，庙朝为墟。有金姓者，世为伶官，流离无所归。一日，道遇左丞范文虎，向为宋殿帅时，熟其为人，谓金曰：「来日公宴，汝来献伎，不愁贫贱也。」如期往，为优戏作诨云：「某寺有钟，寺奴不敢击者数日，主僧问故，乃言：『钟楼有巨神，神怪不敢登。』主僧亟往视之，神即跪伏投拜，主僧曰：『汝何神也？』答曰：『钟神。』主僧曰：『即是钟神，如何投拜？』」众皆大笑。范文虎不怿，其人亦不顾。《稗史》。《西湖游览志余》卷六。</li>
</ol>
</div>
<div id="洪起畏" class="section level2">
<h2>
<span class="header-section-number">47.25</span> 洪起畏<a class="anchor" aria-label="anchor" href="#%E6%B4%AA%E8%B5%B7%E7%95%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十七-洪起畏-1"></span>
瑞州高安县旌义乡郑千里者，有女定二娘。己酉秋，千里抱疾危甚，女刲股和药，疾遂瘥。至次年，女出汲水之次，忽云涌于地，不觉乘空而去。人有见若紫云接引而升者，于是乡保转闻之县，县闻之州，乞奏于朝，立庙旌表以劝孝焉。久之未报，然乡里为立仙姑祠，祷祈辄应，远近翕然，趍之作会，几数千人。明年苦旱，里士复申前请。时洪起畏义立为宰，颇疑其有他，因阅故牒，密遣县胥亷其事。适新建县有阙氏者雇一婢，来历不明，且又旌义人，因呼牙侩讯，即所谓郑仙姑也。盖此女初已定姻，而与人有奸而孕，其父丑之，遂宛转售之傍邑，乃设为仙事以掩之，利其施享之入，以为此耳。《癸辛杂识》前集。</p></li>
<li><p><span id="宋轶三十七-洪起畏-2"></span>
洪起畏知京口日，乃北军入境之初，尝大书揭榜四境曰：「家在临安，职守京口，北骑若来，有死不走。」其后举郡以降。或为人改其末句云：「不降则走。」《癸辛杂识》续集下。</p></li>
<li><p><span id="宋轶三十七-洪起畏-3"></span>
临安洪起畏前宋为浙西宪，获到海寇十四人，将坐以法。隔夜梦一神人曰：「第四人海东伯，将来有大事业，毋杀之。」翌早，引至庭下，问其姓名，果海东伯也。宪释其罪。洪宪垂老，隐晦不仕。归附后，洪有干者为管军千户，一日招宪饮，俄报管军万户船至，千户延入，作大茶饮，宪亦预坐。宪因把盏酒，至万户前。目视之，曰：「官人非旧日浙西提刑乎？」洪曰：「是。」万户跪拜，谓其徒曰：「是我前生父母，若不遇此恩人，安能有今日富贵！」掖宪中坐，把盏周密，问劳浃洽，历言危苦之状。万户且戒千户曰：「提刑固汝之旧主，是我之恩人，宜善看觑，候我五日后来。」至期，果装数船，带妻子俱来，命左右掖宪，老小罗拜，尽以数船遗宪。又与保奏授官职勾当，将理任而亡。《湖海新闻夷坚续志》前集卷二。</p></li>
</ol>
</div>
<div id="蹇材望" class="section level2">
<h2>
<span class="header-section-number">47.26</span> 蹇材望<a class="anchor" aria-label="anchor" href="#%E8%B9%87%E6%9D%90%E6%9C%9B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-蹇材望-1"></span>
蹇材望，蜀人，为湖州倅。北兵之将至也，蹇毅然自誓必死，乃作大锡牌，镌其上曰：「大宋忠臣蹇材望。」且以银二笏凿窍，并书其上曰：「有人获吾尸者，望为埋葬，仍见祀，题云：『大宋忠臣蹇材望。』此银所以为埋瘗之费也。」日系牌与银于腰间，只伺北军临城，则自投水中，且遍祝乡人及常所往来者。人皆怜之。丙子正月旦日，北军入城，蹇已莫知所之，人皆谓之溺死。既而北装乘骑而归，则知先一日出城迎拜矣，遂得本州同知。《癸辛杂识》续集上。</li>
</ol>
</div>
<div id="刘裒然-陆威中" class="section level2">
<h2>
<span class="header-section-number">47.27</span> 刘裒然　陆威中<a class="anchor" aria-label="anchor" href="#%E5%88%98%E8%A3%92%E7%84%B6-%E9%99%86%E5%A8%81%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-刘裒然-1"></span> <span id="宋轶三十七-陆威中-1"></span>
德祐之亡也，奉表等文，皆无肯任其责者。闽人刘裒然毅然自诡，遂以丰储仓所检察除太常丞翰林，权宜使之秉笔焉。其表云：「正月日，宋国主臣谨百拜奉表于大元尊兄皇帝陛下：臣昨尝专遣侍郎柳岳、正言洪雷震捧表驰诣阙庭，敬申卑悃，伏计已彻圣德。臣眇然幼冲，遭家多难。权臣似道背盟误国，臣不及知，至勤兴师问罪，宗社阽危，生灵可念。臣与太皇日夕忧惧，非不欲迁避以求苟全，实以百万生灵之命，寄臣一身。今天命有归，臣将焉往？惟是世传之镇宝，臣不敢爱，谨奉太皇命戒，痛自贬损，削去帝号，并以两浙、福建、江东西、湖南北、二广、两淮、四川见存州郡，谨悉奉上于圣朝，为宗社生灵祈哀请命。伏望圣明垂慈，念祖母太皇耄及，卧病数载，臣茕茕在疚，情有足。不忍臣三百余载宗社，遽至坠绝，曲赐裁处，特与存全。实拜皇帝陛下再生之赐，则赵氏子孙，世世有赖，不敢弭忘。臣无任瞻天，望圣激切屏营之至！」……时丙子二月也。裒然既随入北，死于燕京。继此行省奉表称贺，求能为表文者，有士人陆威中，亦闽人，欣然承命。其中一联云：「《禹贡》之别九州，冀为中国；《春秋》之大一统，宗亦称臣。」自负得意。时行省在旧秘书省，威中候报于省前茶肆中，假寐案间。既呼之，则死已，可畏哉！《癸辛杂识》别集下。</li>
</ol>
</div>
<div id="潜说友" class="section level2">
<h2>
<span class="header-section-number">47.28</span> 潜说友<a class="anchor" aria-label="anchor" href="#%E6%BD%9C%E8%AF%B4%E5%8F%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十七-潜说友-1"></span>
潜说友，缙云人，甲辰得第，咸淳庚午尹京，凡四年。后因误捕贾公私秫事去，语之同傅者吴元真，逾年起家守吴，闻北师至，计无所出。适时宰欲以金银往舒城犒军，会舒已下，不得进，寄吴门郡库。潜因移为撒花用，偕表同往。北师既退，自以全城为功，未几朝延知其事，遂罢去。文天祥实代之。后从二王入闽，二王入广，留守闽中，更反复随之向背，末乃复为北守。所共事王积翁因众军支米不得，王以言激之曰：「潜意也。」遂罹剖腹之酷，王复作文以祭之。《癸辛杂识》别集上。</li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83"><span class="header-section-number">47</span> 宋人轶事汇编卷三十七</a></li>
<li><a class="nav-link" href="#%E8%B4%BE%E4%BC%BC%E9%81%93"><span class="header-section-number">47.1</span> 贾似道</a></li>
<li><a class="nav-link" href="#%E5%8F%B6%E6%A2%A6%E9%BC%8E"><span class="header-section-number">47.2</span> 叶梦鼎</a></li>
<li><a class="nav-link" href="#%E6%B1%9F%E4%B8%87%E9%87%8C"><span class="header-section-number">47.3</span> 江万里</a></li>
<li><a class="nav-link" href="#%E9%A9%AC%E5%BB%B7%E9%B8%BE"><span class="header-section-number">47.4</span> 马廷鸾</a></li>
<li><a class="nav-link" href="#%E5%8C%85-%E6%81%A2"><span class="header-section-number">47.5</span> 包　恢</a></li>
<li><a class="nav-link" href="#%E9%99%88%E5%AE%9C%E4%B8%AD"><span class="header-section-number">47.6</span> 陈宜中</a></li>
<li><a class="nav-link" href="#%E7%95%99%E6%A2%A6%E7%82%8E"><span class="header-section-number">47.7</span> 留梦炎</a></li>
<li><a class="nav-link" href="#%E6%96%87%E5%8F%8A%E7%BF%81"><span class="header-section-number">47.8</span> 文及翁</a></li>
<li><a class="nav-link" href="#%E5%B0%A4-%E7%84%B4"><span class="header-section-number">47.9</span> 尤　焴</a></li>
<li><a class="nav-link" href="#%E5%BB%96%E8%8E%B9%E4%B8%AD"><span class="header-section-number">47.10</span> 廖莹中</a></li>
<li><a class="nav-link" href="#%E7%BF%81%E5%AD%9F%E5%AF%85"><span class="header-section-number">47.11</span> 翁孟寅</a></li>
<li><a class="nav-link" href="#%E7%BD%97-%E6%A4%85"><span class="header-section-number">47.12</span> 罗　椅</a></li>
<li><a class="nav-link" href="#%E7%8E%8B-%E6%A9%9A"><span class="header-section-number">47.13</span> 王　橚</a></li>
<li><a class="nav-link" href="#%E9%83%91%E8%99%8E%E8%87%A3"><span class="header-section-number">47.14</span> 郑虎臣</a></li>
<li><a class="nav-link" href="#%E9%BE%9A%E5%AD%9F%E9%8D%A8"><span class="header-section-number">47.15</span> 龚孟鍨</a></li>
<li><a class="nav-link" href="#%E6%9D%A8%E5%AE%89%E5%AE%87-%E6%9D%8E-%E7%8F%8F"><span class="header-section-number">47.16</span> 杨安宇　李　珏</a></li>
<li><a class="nav-link" href="#%E4%B8%81%E9%87%8E%E5%A0%82"><span class="header-section-number">47.17</span> 丁野堂</a></li>
<li><a class="nav-link" href="#%E9%99%88-%E5%AE%B9"><span class="header-section-number">47.18</span> 陈　容</a></li>
<li><a class="nav-link" href="#%E6%9D%8E-%E7%93%98"><span class="header-section-number">47.19</span> 李　瓘</a></li>
<li><a class="nav-link" href="#%E8%8C%83%E5%A4%A9%E9%A1%BA-%E6%9C%B1-%E5%AF%8C"><span class="header-section-number">47.20</span> 范天顺　朱　富</a></li>
<li><a class="nav-link" href="#%E5%88%98-%E6%95%B4"><span class="header-section-number">47.21</span> 刘　整</a></li>
<li><a class="nav-link" href="#%E5%90%95%E6%96%87%E7%84%95"><span class="header-section-number">47.22</span> 吕文焕</a></li>
<li><a class="nav-link" href="#%E5%A4%8F-%E8%B4%B5"><span class="header-section-number">47.23</span> 夏　贵</a></li>
<li><a class="nav-link" href="#%E8%8C%83%E6%96%87%E8%99%8E"><span class="header-section-number">47.24</span> 范文虎</a></li>
<li><a class="nav-link" href="#%E6%B4%AA%E8%B5%B7%E7%95%8F"><span class="header-section-number">47.25</span> 洪起畏</a></li>
<li><a class="nav-link" href="#%E8%B9%87%E6%9D%90%E6%9C%9B"><span class="header-section-number">47.26</span> 蹇材望</a></li>
<li><a class="nav-link" href="#%E5%88%98%E8%A3%92%E7%84%B6-%E9%99%86%E5%A8%81%E4%B8%AD"><span class="header-section-number">47.27</span> 刘裒然　陆威中</a></li>
<li><a class="nav-link" href="#%E6%BD%9C%E8%AF%B4%E5%8F%8B"><span class="header-section-number">47.28</span> 潜说友</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-04.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
