<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>20 宋人轶事汇编卷十 | 历史上的一些人</title>
<meta name="author" content="林峰">
<meta name="description" content="20.1 范仲淹  范文正公幼孤，随其母适朱氏，因从其姓，登第时，姓名乃朱说也。后请于朝，始复旧姓，表中改用郑准一联云：「志在投秦，入境遂称于张禄；名非伯越，乘舟偶效于陶朱。」范蠡、范雎事，在文正用之，尤为切当。《中吴纪闻》卷二。《青箱杂记》卷五。《孔氏谈苑》卷三。《宋朝事实类苑》卷四十。《西塘集耆旧续闻》卷六。《容斋三笔》卷八。《宋稗类钞》卷五。《宋诗纪事》卷六。...">
<meta name="generator" content="bookdown 0.26 with bs4_book()">
<meta property="og:title" content="20 宋人轶事汇编卷十 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="20.1 范仲淹  范文正公幼孤，随其母适朱氏，因从其姓，登第时，姓名乃朱说也。后请于朝，始复旧姓，表中改用郑准一联云：「志在投秦，入境遂称于张禄；名非伯越，乘舟偶效于陶朱。」范蠡、范雎事，在文正用之，尤为切当。《中吴纪闻》卷二。《青箱杂记》卷五。《孔氏谈苑》卷三。《宋朝事实类苑》卷四十。《西塘集耆旧续闻》卷六。《容斋三笔》卷八。《宋稗类钞》卷五。《宋诗纪事》卷六。...">
<meta name="twitter:card" content="summary">
<meta name="twitter:title" content="20 宋人轶事汇编卷十 | 历史上的一些人">
<meta name="twitter:description" content="20.1 范仲淹  范文正公幼孤，随其母适朱氏，因从其姓，登第时，姓名乃朱说也。后请于朝，始复旧姓，表中改用郑准一联云：「志在投秦，入境遂称于张禄；名非伯越，乘舟偶效于陶朱。」范蠡、范雎事，在文正用之，尤为切当。《中吴纪闻》卷二。《青箱杂记》卷五。《孔氏谈苑》卷三。《宋朝事实类苑》卷四十。《西塘集耆旧续闻》卷六。《容斋三笔》卷八。《宋稗类钞》卷五。《宋诗纪事》卷六。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷十-1" class="section level1">
<h1>
<span class="header-section-number">20</span> 宋人轶事汇编卷十<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1"><i class="fas fa-link"></i></a>
</h1>
<div id="范仲淹" class="section level2">
<h2>
<span class="header-section-number">20.1</span> 范仲淹<a class="anchor" aria-label="anchor" href="#%E8%8C%83%E4%BB%B2%E6%B7%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十-范仲淹-1"></span>
范文正公幼孤，随其母适朱氏，因从其姓，登第时，姓名乃朱说也。后请于朝，始复旧姓，表中改用郑准一联云：「志在投秦，入境遂称于张禄；名非伯越，乘舟偶效于陶朱。」范蠡、范雎事，在文正用之，尤为切当。《中吴纪闻》卷二。《青箱杂记》卷五。《孔氏谈苑》卷三。《宋朝事实类苑》卷四十。《西塘集耆旧续闻》卷六。《容斋三笔》卷八。《宋稗类钞》卷五。《宋诗纪事》卷六。</p></li>
<li><p><span id="宋轶十-范仲淹-2"></span>
范仲淹，字希文，早孤，从其母适朱氏，因冒其姓，与朱氏兄弟俱举学究。少尩瘠，尝与众客同见谏议大夫姜遵，遵素以刚严著名，与人不款曲，众客退，独留仲淹，引入中堂，谓其夫人曰：「朱学究年虽少，奇士也。他日不唯为显官，当立盛名于世。」遂参坐置酒，待之如骨肉，人莫测其何以知之也。年二十余，始改科举进士。《涑水记闻》卷十。《宋朝事实类苑》卷五十七。</p></li>
<li><p><span id="宋轶十-范仲淹-3"></span>
公二岁而孤，母夫人贫无依，再适长山朱氏。既长，知其世家，感泣。去之南都，入学舍，扫一室，昼夜讲诵。其起居饮食，人所不堪，而公自刻益苦，居五年，大通六经之旨。《宋名臣言行录》前集卷七。</p></li>
<li><p><span id="宋轶十-范仲淹-4"></span>
范文正公生三岁而孤，母夫人贫无依，再适长山朱氏，长育有恩，常思厚报之。及贵，用南郊所加恩，赠朱氏父太常博士，暨诸子皆公为葬之，岁则为飨祭朱氏，他子弟以公荫得补官者三人。《言行龟鉴》卷三。</p></li>
<li><p><span id="宋轶十-范仲淹-5"></span>
范文正公未免乳丧其父，随母嫁淄州长白山朱氏。既冠，文章过人，一试为南宫第一人，遂擢第。仕宦四十年，晚镇青，西望故居，才百余里，以诗寄其乡人曰：「长白一寒儒，登荣三纪余。百花春满地，二麦雨随车。鼓吹前迎道，烟霞指旧庐。乡人莫相羡，教子苦诗书。」《渑水燕谈录》卷七。《宋朝事实类苑》卷三十四。</p></li>
<li><p><span id="宋轶十-范仲淹-6"></span>
仲淹微时甚贫，常结中吏人范仲尹为族弟。仲淹及第时，姓朱名说，自朱改范姓，遂与仲尹连名。及为谏官，攻吕许公而得罪，仲尹亦遭逐。《碧云騢》。</p></li>
<li><p><span id="宋轶十-范仲淹-7"></span>
庆历中，范希文以资政殿学士判邠州。予中途上谒，翌日召食时，李郎中丁同席。范与丁，同年进士也。因道旧日某修学时，最为贫窭，与刘某同在长白山僧舍，日惟煮粟米二升，作粥一器，经宿遂凝，以刀为四块，早晚取二块，断虀十数茎，醋汁半盂，入少盐，暖而之，如此者三年。《墨客挥犀》卷三。《宋朝事实类苑》卷九。《自警编》卷一。《言行龟鉴》卷一。《昨非庵日纂》二集卷九。</p></li>
<li><p><span id="宋轶十-范仲淹-8"></span>
范希文读书长白山，日煮粟米二升作粥，画以四块，断薤数茎啖之。尝作《薤赋》，其警句云：「陶家瓮内，淹成碧绿青黄；措大口中，嚼出宫商角徵。」一日，于寺中得窖金，覆之不取，及贵，语僧出金修寺。《尧山堂外纪》卷四十七。</p></li>
<li><p><span id="宋轶十-范仲淹-9"></span>
公在淄州长白山僧舍读书，一夕见白鼠入穴中，探之，乃银一瓮，遂密掩覆。后公贵显，寺僧修造，遣人欲求于公，但以空书复之。初，僧怏然失所望。及开缄，使于某处取此藏。僧如公言，果得白银一瓮，今人往往谈此事。《范文正公言行拾遗事录》卷一。</p></li>
<li><p><span id="宋轶十-范仲淹-10"></span>
公处南都学舍，昼夜苦学五年，未尝解衣就寝，夜或昏怠，辄以水沃面，往往𫗴粥不充，日昃始食。同舍生或馈珍饍，皆拒不受。《宋名臣言行录》前集卷七引《遗事》。</p></li>
<li><p><span id="宋轶十-范仲淹-11"></span>
范文正公为举子时，读书南都。留守有子居学，见公食粥，归告其父，以公厨食馈公，既而悉已败矣。留守子曰：「大人闻公清苦，故遗以食物，而不下箸，得非以相浼为罪乎？」公谢曰：「非不感厚意，但食粥安之已久，今遽享盛馔，后日岂能啖此粥乎？」《吾师录》。《宋稗类钞》卷三。</p></li>
<li><p><span id="宋轶十-范仲淹-12"></span>
公与南都朱某相善。朱且病，公视之，谓公曰：「某尝遇异人，得变水银为白金术。吾子幼，不足传，今以传君。」遂以其方并药赠公。公不纳，强之乃受，未尝启封。后其子采长，公教之，义均子弟。及采登第，乃以所封药并其术还之。《范文正公言行拾遗事录》卷一。《宋名臣言行录》前集卷七。《席上腐谈》卷下。</p></li>
<li><p><span id="宋轶十-范仲淹-13"></span>
范文正少养于外氏朱家，朱，南京人，今留府后朱少卿宅是也。文正学于府庠，同舍有病者，文正亲调药以疗。病极，嘱文正曰：「吾无以报子，平生有一术，游远方未尝穷乏者，术之力也。今以遗子。」因授药一囊，方书一小册。文正不得已而留之，未尝取视。后二十年，得其子还之，封识宛然。《孙公谈圃》卷中。《厚德录》卷二。</p></li>
<li><p><span id="宋轶十-范仲淹-14"></span>
范文正公仲淹少贫悴，依睢阳朱氏家，常与一术者游。会术者病笃，使人呼文正而告曰：「吾善炼水银为白金，吾儿幼，不足以付，今以付子。」即以其方与所成白金一斤封志，内文正怀中。文正方辞避，而术者气已绝。后十余年，文正为谏官，术者之子长，呼而告之曰：「而父有神术，昔之死也，以汝尚幼，故俾我收之。今汝成立，当以还汝。」出其方并白金授之，封识宛然。《东轩笔录》卷三。《宋朝事实类苑》卷九。《厚德录》卷一。《贤弈编》卷四。《青琐高议》后集卷二。《云斋广录》卷一。《自警编》卷二。《言行龟鉴》卷三。《昨非庵日纂》卷三。《群书类编故事》卷十二。</p></li>
<li><p><span id="宋轶十-范仲淹-15"></span>
范文正公微时，尝诣灵祠求祷，曰：「他时得位相乎？」不许。复祷之曰：「不然，愿为良医。」亦不许。既而叹曰：「夫不能利泽生民，非大丈夫平生之志。」他日，有人谓公曰：「大丈夫之志于相，理则当然。良医之技，君何愿焉？无乃失于卑耶？」公曰：「嗟乎，岂为是哉？古人有云：『常善救人，故无弃人；常善救物，故无弃物。』且大丈夫之于学也，固欲遇神圣之君，得行其道。思天下匹夫匹妇有不被其泽者，若己推而内之沟中。能及小大生民者，固惟相为然。既不可得矣，夫能行救人利物之心者，莫如良医。果能为良医也，上以疗君亲之疾，下以救贫民之厄，中以保身长年。在下而能及小大生民者，舍夫良医，则未之有也。」《能改斋漫录》卷十三。</p></li>
<li><p><span id="宋轶十-范仲淹-16"></span>
范仲淹少贫勤，日食虀粥一角。秀才时，便以天下为己任。尝谒相士问云：「能作宰相不？」相士曰：「否！」问：「能作名医不？」相讶曰：「何前高而今卑也？」仲淹曰：「惟两者可救人。」相士赞曰：「仁心如此，真宰相也。」《昨非庵日纂》一集卷十一。</p></li>
<li><p><span id="宋轶十-范仲淹-17"></span>
范文正公作《金在镕赋》云：「傥令区别妍媸，愿为轩鉴；若使削平祸乱，请就干将。」则公负将相器业、文武全才，亦见于此赋矣。公又为《水车赋》，其末云：「方今圣人在上，五日一风，十日一雨，则斯车也，吾其不取。」意谓水车唯施于旱岁，岁不旱则无所施，则公之用舍进退亦见于此赋矣。盖公在宝元、康定间，遇边鄙震耸，则骤加进擢，及后晏静，则置而不用，斯亦与水车何异？《青箱杂记》卷十。《孔氏谈苑》卷三。</p></li>
<li><p><span id="宋轶十-范仲淹-18"></span>
公以进士解褐为广德军司理日，抱具狱与太守争是非。守盛怒临之，公不为屈。归必记其往复论辩之语于屏上。《宋名臣言行录》前集卷七引汪藻撰《祠堂记》。</p></li>
<li><p><span id="宋轶十-范仲淹-19"></span>
范仲淹少时，求为泰州西溪监盐，其志欲吞西夏，知用兵利病耳。而廨舍多蚊蚋，文正戏题其壁曰：「饱去樱桃重，饥来柳絮轻。但知离此去，不用问前程。」《冷斋夜话》卷五。《续墨客挥犀》卷五。《扪虱新话》补遗。</p></li>
<li><p><span id="宋轶十-范仲淹-20"></span>
见吕夷简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%90%95%E5%A4%B7%E7%AE%80-9">9</a>。</p></li>
<li><p><span id="宋轶十-范仲淹-21"></span>
通、泰、海州皆滨海，旧日潮水皆至城下，土田斥卤，不可稼穑。范文正公监西溪仓，建白于朝，请筑捍海隄于三州之境，长数百里，以卫民田，朝廷从之。以文正为兴化令，专掌役事。又以发运使张纶兼知泰州，发通、泰、楚、海四州民夫治之。既成，民至于今享其利。兴化之民往往以范为姓。《涑水记闻》卷十。</p></li>
<li><p><span id="宋轶十-范仲淹-22"></span>
晏丞相留守南京，仲淹遭母忧，寓居城下。晏公请掌府学，仲淹常宿学中，训督学者，皆有法度，勤劳恭谨，以身先之。夜课诸生读书，寝食皆立时刻，往往潜至斋舍诇之。见有先寝者，诘之，其人绐云：「适疲倦，暂就枕耳。」仲淹问：「未寝之时，观何书？」其人亦妄对。仲淹即取书问之，其人不能对，乃罚之。出题使诸生作赋，必先自为之，欲知其难易，及所当用意，亦使学者准以为法。由是四方从学者辐凑。其后宋人以文学有声名于场屋朝廷者，多其所教也。服除，至京师，上宰相书，言朝政得失及民间利病，凡万余言，王曾见而伟之。时晏殊亦在京师，荐一人为馆职。曾谓殊曰：「公知范仲淹，舍不荐，而荐斯人乎？已为公置不行，宜更荐仲淹也。」殊从之，遂除馆职。顷之，冬至立仗，礼官定议欲媚章献太后，请天子帅百官献寿于庭，仲淹奏以为不可。晏殊大惧，召仲淹，怒责之，以为狂。仲淹正色抗言曰：「仲淹受明公误知，常惧不称，为知己羞，不意今日更以正论得罪于门下也。」殊慙无以应。《涑水记闻》卷十。《宋朝事实类苑》卷九。《宋名臣言行录》前集卷七。《东都事略》卷五十九上。</p></li>
<li><p><span id="宋轶十-范仲淹-23"></span>
见孙复<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%AD%99%E5%A4%8D-1">1</a>。</p></li>
<li><p><span id="宋轶十-范仲淹-24"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-45">45</a>—47。</p></li>
<li><p><span id="宋轶十-范仲淹-25"></span>
见宋仁宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E4%BB%81%E5%AE%97-16">16</a>。</p></li>
<li><p><span id="宋轶十-范仲淹-26"></span>
范文正公守桐庐，始于钓台建严先生祠堂，自为记，用《屯》之初九、《蛊》之上九，极论汉光武之大、先生之高，财二百字。其歌词云：「云山苍苍，江水泱泱。先生之德，山高水长。」既成，以示南丰李泰伯。泰伯读之，三叹味不已，起而言曰：「公之文一出，必将名世，某妄意辄易一字，以成盛美。」公瞿然握手扣之，答曰：「云山、江水之语，于义甚大，于词甚溥，而『德』字承之，乃似趢趚，拟换作『风』字，如何？」公凝坐颔首，殆欲下拜。《容斋五笔》卷五。《东园丛说》卷下。《四溟诗话》卷三。</p></li>
<li><p><span id="宋轶十-范仲淹-27"></span>
〔邵居士𫗧〕尤工为钗股篆，世所钦重。范文正公作《钓台严先生祠堂记》，欲求其书而刻之石，专遣钱持书恳之。余尝传得范公之书，今录于此书云：「……先生篆高出四海，诚能枉神笔于片石，则子陵之风，后千百年未泯，其高尚之为教也，亦大矣哉。」《负暄野录》卷上。</p></li>
<li><p><span id="宋轶十-范仲淹-28"></span>
范文正公谪睦州，过严陵祠下，会吴俗岁祀，里巫迎神，但歌《满江红》，有「桐江好，烟漠漠。波似染，山如削。遶严陵滩畔，鹭飞鱼跃」之句。公曰：「吾不善音律，撰一绝送神。」曰：「汉包六合网英豪，一个冥鸿惜羽毛。世祖功臣三十六，云台争似钓台高。」吴俗至今歌之。《湘山野录》卷中。《宋朝事实类苑》卷三十四。《尧山堂外纪》卷四十七。</p></li>
<li><p><span id="宋轶十-范仲淹-29"></span>
公尹京日，有内侍怙势作威，倾动中外，公抗疏列其罪。疏上，家所藏书有言兵者，悉焚之，仍戒其子曰：「我上疏言斥君侧小人，必得罪以死。我既死，汝辈勿复仕宦，但于坟侧教授为业。」疏奏，嘉纳其言，罢黜内侍。《范文正公言行拾遗事录》卷一。</p></li>
<li><p><span id="宋轶十-范仲淹-30"></span>
范仲淹，字希文，知开封府事，决事如神，京师谣曰：「朝廷无忧有范君，京师无事有希文。」……宝元中，元昊叛，上知其才兼文武，起师延安，日夕训练精兵。贼闻之曰：「无以延州为意，今小范老子腹中有数万甲兵，不比大范老子可欺也。」戎人呼知州为「老子」，「大范」谓雍也。《孔氏谈苑》卷三。《东都事略》卷五十九。《自警编》卷六。《言行龟鉴》卷八。《爱日斋丛钞》卷二。《宋诗纪事》卷一百。</p></li>
<li><p><span id="宋轶十-范仲淹-31"></span>
景祐中，范文正公知开封府，忠亮谠直，言无逥避。左右不便，因言公离间大臣，自结朋党，乃落天章阁待制，黜知饶州。余靖安道上疏论救，以朋党坐贬。尹洙师鲁言：「靖与仲淹交浅，臣于仲淹义兼师友，当从坐。」贬监郢州税。欧阳修永叔贻书责司谏高若讷不能辨其非辜，若讷大怒，缴其书，降授夷陵县令。永叔复与师鲁书云：「五六十年来，此辈沉默畏慎，布在世间，忽见吾辈作此事，下至灶间老婢，亦为惊怪。」时蔡襄君谟为《四贤一不肖》诗，播布在都下，人争传写，鬻书者市之，颇获厚利。虏使至，密市以还。张中庸奉使过幽州，馆中有书君谟诗在壁上。四贤：希文、安道、师鲁、永叔也。一不肖，谓若讷也。《渑水燕谈录》卷二。《宋名臣言行录》后集卷四。《宋朝事实类苑》卷九引《涑水记闻》。</p></li>
<li><p><span id="宋轶十-范仲淹-32"></span>
范文正公以言事凡三黜。初为校理，忤章献太后旨，贬倅河中。僚友饯于都门曰：「此行极光。」后为司谏，因郭后废，率谏官、御史伏阁争之不胜，贬睦州。僚友又饯于亭曰：「此行愈光。」后为天章阁、知开封府，撰《百官图》进呈。丞相怒，奏曰：「宰相者，所以器百官。今仲淹尽自抡擢，安用彼相？臣等乞罢。」仁宗怒，落职贬饶州。时亲宾故人又饯于郊曰：「此行尤光。」范笑谓送者曰：「仲淹前后三光矣，此后诸君更送，只乞一上牢可也。」客大笑而散。惟王子野质力疾独留数夕，抵掌极论天下利病，留连惜别。范尝谓人曰：「子野居常病羸不胜衣，及其论忠义，则龙骧虎贲之气生焉。」明日，子野归，客有迎大臣之旨惴之者：「君与范仲淹国门会别，一笑语、一樽俎，采之皆得其实，将有党锢之事，君乃第一人也。」子野对曰：「果得觇者录某与范公数夕邮亭之论，条进于上，未必不为苍生之幸，岂独质之幸哉？」士论壮之。《续湘山野录》。《昨非庵日纂》二集卷十三。</p></li>
<li><p><span id="宋轶十-范仲淹-33"></span>
仁宗初独听政，范文正以进《拟资叙班簿图》上之，冀晓上心，使执政者不得越次欺罔。执政以事危之，遂谪知饶州。诸公出饯，语文正曰：「前黜已光，今更光矣。」文正谑曰：「今回光，后回光，直待上牢了仲淹，方是了期耶？」众大噱。《清虚杂著补阙》。</p></li>
<li><p><span id="宋轶十-范仲淹-34"></span>
范文正公仲淹自知开封落待制，以吏部员外郎知饶州，出都时，惟王待制质饯宿于城外，暨水道之官，历十余州，无一人出迎迓者。时陈恭公执中以龙图阁直学士知扬州，迎送问劳甚至。《东轩笔录》卷十三。</p></li>
<li><p><span id="宋轶十-范仲淹-35"></span>
景祐中，范文正公以言事触宰相，黜守饶州，到任，谢表云：「此而为郡，陈优优布政之方；必也立朝，增蹇蹇匪躬之节。」天下叹公至诚，许国始终不渝，不以进退易其守也。《渑水燕谈录》卷二。《宋朝事实类苑》卷五十三。</p></li>
<li><p><span id="宋轶十-范仲淹-36"></span>
范文正公镇鄱阳，有书生献诗甚工，文正礼之。书生自言：「天下之至寒饿者，无在某右。」时盛行欧阳率更书，《荐福寺碑》墨本直千钱。文正为具纸墨，打千本，使售于京师。纸墨已具，一夕，雷击碎其碑。故时人为之语曰：「有客打碑来荐福，无人骑鹤上扬州。」《冷斋夜话》卷二。《续墨客挥犀》卷四。《新编分门古今类事》卷十八。《尧山堂外纪》卷四十七。《昨非庵日纂》二集卷八。《宋稗类钞》卷一。《古谣谚》卷四十七。</p></li>
<li><p><span id="宋轶十-范仲淹-37"></span>
范文正守鄱阳，喜乐籍，未几召还，作诗寄后政云：「庆朔堂前花自栽，为移官去未曾开。年年忆著成离恨，只托春风管领来。」到京，以绵臙脂寄其人，题诗云：「江南有美人，别后长相忆。何以慰相思，赠汝好颜色。」《西溪丛语》卷下。《雨航杂录》卷上。《尧山堂外纪》卷四十七。《坚瓠甲集》卷四。《居易录》卷十五。《宋诗纪事》卷八。《词林纪事》卷三。</p></li>
<li><p><span id="宋轶十-范仲淹-38"></span>
范文正公守番阳郡，创庆朔堂。而妓籍中有小鬟妓，尚幼，公颇属意。既去，而以诗寄魏介曰：「庆朔堂前花自栽，便移官去未曾开。年年长有别离恨，已托东风干当来。」介因鬻以惠公。今州治有石刻。《能改斋漫录》卷十一。《青箱杂记》卷八。《吹剑四录》。《群书类编故事》卷九。《青泥莲花记》卷十。《宋稗类钞》卷四。</p></li>
<li><p><span id="宋轶十-范仲淹-39"></span>
范文正公自京尹谪守鄱阳，作堂于后圃，名曰「庆朔」。未几，易守丹阳，有诗曰：「庆朔堂前花自栽，便移官去未曾开。如今忆着成离恨，祇托春风管句来。」予昔官江东，尝至其处，龛诗壁间。郡人犹有能道当时事者，云：「春风，天庆观道士也，其所居之室曰春风轩，因以自名。公在郡时与之游，诗盖以寄道士云。」《却扫编》卷下。</p></li>
<li><p><span id="宋轶十-范仲淹-40"></span>
范文正公守鄱阳，以母忌，预请芝山寺僧诵《金刚经》。夜梦母云：「得古佛经半卷，已超升矣。」明日入山，有暂到僧曰古塔主，扣之，果如梦中语。《夷坚支志》癸卷十。</p></li>
<li><p><span id="宋轶十-范仲淹-41"></span>
范文正公镇越，民曹孙居中死于官，其家大窘，遗二子幼妻，长子方三岁。公乃以俸钱百缗赒之，其他郡官从而遗之，若有倍公数。公为具舟，择一老吏将辖其舟，且诫其吏曰：「过关防，汝以吾诗示之。」其诗曰：「一叶轻帆泛巨川，来时煖热去凉天。关防若要知名姓，乃是孤儿寡妇船。」《青琐高议》前集卷五。《尧山堂外纪》卷四十七。</p></li>
<li><p><span id="宋轶十-范仲淹-42"></span>
钱尚书遹为洪州职官录事，过鄱阳，见彭器资。值月朔，有衣冠数十辈来见。彭公设拜，各人进问起居而退。钱在书斋中窥见，甚讶之，因问公：「此辈何人？」公曰：「皆乡里后进子弟也。」钱曰：「今他处后进必居于位，或与先生并行，何以有此？」彭公曰：「昔范希文自京尹谪守是邦，其为政，以名教厚风俗、敦尚风义为先，州人仰慕，咸倾向之，遂以孝弟自任，而不敢忽，久之不变也。此大贤临政之效，可以为法。」《范文正公言行拾遗事录》卷一。</p></li>
<li><p><span id="宋轶十-范仲淹-43"></span>
见吕夷简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%90%95%E5%A4%B7%E7%AE%80-35">35</a>。</p></li>
<li><p><span id="宋轶十-范仲淹-44"></span>
范文正公笃于忠亮，虽喜功名，而不为朋党。早岁排吕许公，勇于立事，其徒因之，矫厉过直，公亦不喜也。自越州还朝，出镇西事，恐许公不为之地，无以成功，乃为书自咎，解雠而去。其后以参知政事安抚陕西，许公既老居郑，相遇于途。文正身历中书，知事之难，惟有过悔之语，于是许公欣然相与语终日。许公问何为亟去朝廷，文正言欲经制西事耳。许公曰：「经制西事，莫如在朝廷之便。」文正为之愕然。故欧阳公为文正神道碑，言二公晚年欢然相得，由此故也。后生不知，皆咎欧阳公。予见张公〔安道〕言之，乃信。《龙川别志》卷上。</p></li>
<li><p><span id="宋轶十-范仲淹-45"></span>
范文正公帅鄜、延，答元昊书不请。宋元宪请斩，云：「度必擅以土地金帛许之。」晏元献、郑文肃请验其书，仲淹素直，必不隐。书既上，乃免。《后山谈丛》卷四。</p></li>
<li><p><span id="宋轶十-范仲淹-46"></span>
见宋庠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E5%BA%A0-21">21</a>。</p></li>
<li><p><span id="宋轶十-范仲淹-47"></span>
仁宗时，西戎方炽，韩魏公琦为经略招讨副使，欲五路进兵，以袭平夏，时范文正公仲淹守庆州，坚持不可。是时尹洙为秦州通判兼经略判官，一日将魏公命至庆州，约范公以进兵。范公曰：「我师新败，士卒气沮，当自谨守，以观其变，岂可轻兵深入耶？以今观之，但见败形，未见胜势也。」洙叹曰：「公于此乃不及韩公也，韩公尝云：『大凡用兵，当先置胜负于度外。』今公乃区区过慎，此所以不及韩公也。」范公曰：「大军一动，万命所悬，而乃置于度外，仲淹未见其可。」洙议不合，遽还。魏公遂举兵入界，既而师次好水川，元昊设覆，全师陷没，大将任福死之。魏公遽还，至半途，而亡卒之父兄妻子号于马首者几千人，皆持故衣纸钱招魂而哭曰：「汝昔从招讨出征，今招讨归而汝死矣，汝之魂不识亦能从招讨以归乎？」既而哀恸声震天地，魏公不胜悲愤，掩泣驻马，不能前者数刻。范公闻而叹曰：「当是时，难置胜负于度外也。」《东轩笔录》卷七。《宋名臣言行录》前集卷七。《昨非庵日纂》一集卷十一。</p></li>
<li><p><span id="宋轶十-范仲淹-48"></span>
范文正公以龙图阁直学士帅邠、延、泾、庆四郡，威德著闻，夷夏耸服，属户蕃部率称曰龙图老子，至于元昊，亦以是呼之。《渑水燕谈录》卷二。《宋名臣言行录》前集卷七。《自警编》卷六。</p></li>
<li><p><span id="宋轶十-范仲淹-49"></span>
〔范〕仲淹与韩琦叶谋，必欲收复灵夏横山之地，边上谣曰：「军中有一韩，西贼闻之心骨寒。军中有一范，西贼闻之惊破胆。」《宋名臣言行录》前集卷七引《名臣传》。《类说》卷三引《名臣传》。《孔氏谈苑》卷三。《东都事略》卷五十九。《自警编》卷六。《宋诗纪事》卷一百。</p></li>
<li><p><span id="宋轶十-范仲淹-50"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-21">21</a>。</p></li>
<li><p><span id="宋轶十-范仲淹-51"></span>
范文正用士多取气节而阔略细故，如孙威敏、滕达道皆所素厚。其为帅，辟置幕客，多取见居谪籍未牵复。人或疑之，公曰：「人有才能而无过，朝廷自应用之。若其实有可用之材，不幸陷于吏议深文者，不因事起之，则遂为废人矣。」《寓简》卷五。</p></li>
<li><p><span id="宋轶十-范仲淹-52"></span>
范公尝立一军为「龙猛军」，皆是招收前后作过黔配底人，后来甚得其用。时人目范公为「龙猛指挥使」。《朱子语类》卷一百三十三。</p></li>
<li><p><span id="宋轶十-范仲淹-53"></span>
范文正公尝在边庭，以黄金铸一笺筒，饰以七宝，每得朝廷诏旨敕命，贮之筒中。后为一老卒夜间盗去，潜递于家。公知之勿究，明年以老放归。袁文清公桷伯长有诗题文正公遗像一绝云：「甲兵十万在胸中，赫赫英名震犬戎。宽恕可成天下事，从他老卒盗金筒。」《逸老堂诗话》卷下。</p></li>
<li><p><span id="宋轶十-范仲淹-54"></span>
范希文戍边，行水边，甚乐之，从者前云：「此水不好，里面有虫。」谓之虫，乃是鱼也，答云：「不妨，我亦食此虫也。」《江隣几杂志》。</p></li>
<li><p><span id="宋轶十-范仲淹-55"></span>
范文正公守边日，作《渔家傲》乐歌数阕，皆以「塞下秋来」为首句，颇述边镇之劳苦，欧阳公尝呼为穷塞主之词。及王尚书素出守平凉，文忠亦作《渔家傲》一词以送之，其断章曰：「战胜归来飞捷奏，倾贺酒，玉阶遥献南山寿。」顾谓王曰：「此真元帅之事也。」《东轩笔录》卷十一。《宋朝事实类苑》卷三十九。《尧山堂外纪》卷四十七。《坚瓠庚集》卷三。《词林纪事》卷三。</p></li>
<li><p><span id="宋轶十-范仲淹-56"></span>
公与韩魏公召为枢密副使，天下闻之，士大夫皆酌酒相贺曰：「上用韩某、范某，非惟社稷幸，乃天下生民之幸。」《范文正公言行拾遗事录》卷二。</p></li>
<li><p><span id="宋轶十-范仲淹-57"></span>
见石介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E7%9F%B3%E4%BB%8B-8">8</a>。</p></li>
<li><p><span id="宋轶十-范仲淹-58"></span>
祖宗用人，多以两省为要，而翰林学士尤号清切。由是登二府者，十常六七。杜正献公以清节名天下，然一生多历外职，五为使者，徧典诸名藩。在内，惟为三司、户部副使、御史中丞、知开封府，遂至为枢密副使。范文正公自谏官被谪，召还，以天章阁待制判国子监，迁知开封府，复谪，晚乃自庆州亦入为枢密副使。二公皆未尝历两省，而文正之文学不更文字之职，世尤以为歉也。《石林燕语》卷七。</p></li>
<li><p><span id="宋轶十-范仲淹-59"></span>
庆历三年，范文正公作参知政事，富文忠公作枢密副使。时盗起京西，掠商、邓、均、房，光化知军弃城走。奏至，二公同对上前，富公乞取知军者行军法，范公曰：「光化无城郭，无甲兵，知军所以弃城。乞薄其罪。」仁宗可之。罢朝至政事堂，富公怒甚，谓范公曰：「六丈要作佛耶？」范公笑曰：「人何用作佛，某之所言有理，少定为君言之。」富公益不乐。范公从容曰：「上春秋鼎盛，岂可教之杀人？至手滑，吾辈首领皆不保矣！」富公闻之汗下，起立以谢曰：「非某所及也。」《邵氏闻见录》卷八。《清虚杂著补阙》。《范文正公言行拾遗事录》卷一。</p></li>
<li><p><span id="宋轶十-范仲淹-60"></span>
庆历中，劫盗张海横行数路，将过高邮。知军晁仲约度不能御，谕军中富民出金帛，市牛酒，使人迎劳，且厚遗之。海悦，径去，不为暴。事闻，朝廷大怒。时范文正在政府，富郑公在枢府，郑公议欲诛仲约以正法，范公欲宥之，争于上前。……仁宗释然从之，仲约由此免死。既而富公愠曰：「方今患法不举，方欲举法，而多方沮之，何以整众？」范公密告之曰：「祖宗以来，未尝轻杀臣下，此盛德事，奈何欲轻坏之？且吾与公在此，同僚之间，同心者有几？虽上意亦未知所定也，而轻导人主以诛戮臣下，它日手滑，虽吾辈亦未敢自保也。」富公终不以为然。及二公迹不自安，范公出按陕西，富公出按河北，范公因自乞守边。富公自河北还，及国门，不许入，未测朝廷意，此夜徬徨不能寐，遶床叹曰：「范六丈，圣人也。」《龙川别志》卷下。《宋名臣言行录》前集卷七。《童蒙训》卷下。《能改斋漫录》卷八。《厚德录》卷二。《鹤林玉露》甲编卷五。《自警编》卷一。《昨非庵日纂》一集卷十七。</p></li>
<li><p><span id="宋轶十-范仲淹-61"></span>
庆历中，有近侍犯法，罪不至死，执政以其情重，请杀之，范希文独无言，退而谓同列曰：「诸公劝人主法外杀近臣，一时虽快意，不宜教手滑。」诸公默然。《梦溪笔谈》卷十。</p></li>
<li><p><span id="宋轶十-范仲淹-62"></span>
见梅尧臣<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%A2%85%E5%B0%A7%E8%87%A3-8">8</a>。</p></li>
<li><p><span id="宋轶十-范仲淹-63"></span>
范文正公气节忠劲，知无不言。仁庙朝，屡献章疏，数见斥逐。故梅圣俞作《啄木鸟》诗以见意，曰：「啄尽林中蠹，未肯出林飞。不识黄金弹，双翎堕落晖。」《宋朝事实类苑》卷三十四。</p></li>
<li><p><span id="宋轶十-范仲淹-64"></span>
〔范仲淹〕至参知政事。上自即位，视群臣多矣，知仲淹无所有，厌之，而密试以策，观其所蕴。策进，果无所有，上笑曰：「老生常谈耳。」因喻令求出，遂为河东陕西宣抚使。《碧云騢》。</p></li>
<li><p><span id="宋轶十-范仲淹-65"></span>
范文正公守邠州 ，暇日率僚属登楼置酒，未举觞，见缞绖数人营理葬具者。公亟令询之，乃寓居士人卒于邠，将出殡近郊，赗歛棺椁，皆所未具。公怃然，即彻宴席，厚赒给之，使毕其事。坐客感叹有泣下者。《渑水燕谈录》卷二。《宋朝事实类苑》卷九。《厚德录》卷二。《仕学规范》卷二十九。《自警编》卷四。《言行龟鉴》卷三。《随隐漫录》卷五。《昨非庵日纂》一集卷三。</p></li>
<li><p><span id="宋轶十-范仲淹-66"></span>
贾内翰黯以状元及第归邓州，范文正公为守，内翰谢文正曰：「某晚生，偶得科第，愿受教。」文正曰：「君不忧不显，惟『不欺』二字，可终身行之。」内翰拜其言不忘，每语人曰：「吾得于范文正公者，平生用之不尽也。」《邵氏闻见录》卷八。《仕学规范》卷十二。《名贤氏族言行类稿》卷三十九。《言行龟鉴》卷二。</p></li>
<li><p><span id="宋轶十-范仲淹-67"></span>
见尹洙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E5%B0%B9%E6%B4%99-9">9</a>。</p></li>
<li><p><span id="宋轶十-范仲淹-68"></span>
滕子京负大才，为众忌嫉，自庆帅谪巴陵，愤郁颇见辞色。文正与之同年，友善，爱其才，恐后贻祸。然滕豪迈自负，罕受人言。正患无隙以规之，子京忽以书抵文正，求《岳阳楼记》，故记中云：「不以物喜，不以己悲。先天下之忧而忧，后天下之乐而乐。」其意盖有在矣。《过庭录》。</p></li>
<li><p><span id="宋轶十-范仲淹-69"></span>
范文正公以晏元献荐入馆，终身以门生事之，后虽名位相亚亦不敢少变。庆历末，晏公守宛丘，文正起南阳，道过，特留欢饮数日。其书题门状，犹皆称门生。将别，以诗叙殷勤，投元献而去，有「曾入黄扉陪国论，却来绛帐就师资」之句，闻者无不叹服。《石林燕语》卷九。《范文正公言行拾遗事录》卷一。</p></li>
<li><p><span id="宋轶十-范仲淹-70"></span>
皇祐二年，吴中大饥，殍殣枕路。是时范文正领浙西，发粟及募民存饷，为术甚备。吴人喜竞渡，好为佛事，希文乃纵民竞渡，太守日出宴于湖上，自春至夏，居民空巷出游。又召诸佛寺主首谕之曰：「饥岁工价至贱，可以大兴土木之役。」于是诸寺工作鼎兴。又新敖仓吏舍，日役千夫。监司奏劾杭州不恤荒政，嬉游不节，及公私兴造，伤耗民力。文正乃自条叙所以宴游及兴造，皆欲以发有余之财，以惠贫者。贸易饮食工技服力之人，仰食于公私者，日无虑数万人。荒政之施，莫此为大。是岁两浙惟杭州晏然，民不流徙，皆文正之惠也。《梦溪笔谈》卷十一。《宋名臣言行录》前集卷七。《鹤林玉露》甲编卷三。</p></li>
<li><p><span id="宋轶十-范仲淹-71"></span>
范文正作守，岁荒且疫作，公兴徭役以劳之，曰：「在民得食其力，又使人气血运动，岂类东山之游？」《晁氏客语》。《蓬窗日录》卷六。</p></li>
<li><p><span id="宋轶十-范仲淹-72"></span>
范蜀公记：范文正治杭州，二浙阻饥，谷价方涌，斗钱百二十。公遂增至斗百八十，众不知所为。公仍命多出牓沿江，具述杭饥及米价所增之数。于是商贾闻之，晨夜争进，唯恐后，且虞后者继来。米既辐凑，遂减价，还至百二十。《能改斋漫录》卷二。</p></li>
<li><p><span id="宋轶十-范仲淹-73"></span>
范文正殿余杭时，有一近臣同路宴公于堂，以其家声乐相娱，继出俳优，男女纷揉，亵语交至。怪而问其男女谁何，主人答云：「儿曹尔。」公不怿，避席即去。王荆公具书其事于策。《珍席放谈》卷下。</p></li>
<li><p><span id="宋轶十-范仲淹-74"></span>
公在杭州，子弟以公有退志，乘间请治第洛阳，树园圃，以为逸老之地。公曰：「人苟有道义之乐，形骸可外，况居室哉！吾今年逾六十，生且无几，乃谋树第治圃，顾何时而居乎？吾之所患，在位高而难退，不患退而无居也。且西都士大夫园林相望，为主人者莫得常游，而谁独障吾游者，岂必有诸己而后为乐耶？」《宋名臣言行录》前集卷七。《昨非庵日纂》一集卷八。《古事比》卷四十九。</p></li>
<li><p><span id="宋轶十-范仲淹-75"></span>
范文正公镇钱塘，兵官皆被荐，独巡检苏麟不见录，乃献诗云：「近水楼台先得月，向阳花木易为春。」公即荐之。《清夜录》。《尧山堂外纪》卷四十七。《宋诗纪事》卷十七。</p></li>
<li><p><span id="宋轶十-范仲淹-76"></span>
韩汝玉令钱唐，眷一妓，尝宿其家。一日晏起，县吏挟之立门外，候声喏，汝玉即升妓家中堂受喏。翼日，下吏杖一百，即解官自劾云：「某无状，不检，为吏所侮，无以莅民，请解印归。」时范文正公知杭州，大奇之，曰：「公杰士也，愿自爱。」即令还职。汝玉既满，复此妓游西湖，恋恋一月不去。文正公置酒饯之，召妓佐酒，候汝玉极醉时，令舟子解缆去。及醒，则舟离钱唐数十里矣。后汝玉历膴仕有声。《西湖游览志余》卷十六。</p></li>
<li><p><span id="宋轶十-范仲淹-77"></span>
文正公自政府出，归乡焚黄，未至近邑，先投远状。或以为太过，公曰：「『维桑与梓，必恭敬止』，敢不尽礼乎？」既至，搜外库，惟有绢三千匹。令掌吏录亲戚及闾里知旧，自大及小，散之皆尽，曰：「宗族乡党，见我生长、幼学、壮仕，为我助喜。我何以报之？」又买负郭常稔之田千亩，号曰义田，以济养群族，择族之长而贤者一人主之。其计日食人米一升，岁衣人二缣，嫁女者钱五十千，娶妇者二十千，再嫁者三十千，再娶者十五千，葬者如再嫁之数，葬幼者十千。族之聚者九十口，岁入粳稻八百斛，以其所入，给其所聚，仕而家居俟代者预焉，仕而之官者罢其给。公虽没，后世子孙修其业，承其志，如公存也。《中吴纪闻》卷三。《渑水燕谈录》卷四。《宋名臣言行录》前集卷七。《仕学规范》卷七。《自警编》卷三。《言行龟鉴》卷四。《清夜录》。《群书类编故事》卷六。《昨非庵日纂》二集卷十一。</p></li>
<li><p><span id="宋轶十-范仲淹-78"></span>
范文正公幼孤，随母再适朱氏。公性至孝，以母在时方贫，及显，非宾客不重肉，妻子仅能自充。然好施与，所得俸禄尽置义庄，以赡宗属。泛爱乐善，故虽里巷之人，亦知公之姓字。《墨客挥犀》卷八。《厚德录》卷一。</p></li>
<li><p><span id="宋轶十-范仲淹-79"></span>
范文正公镇青社，会河朔艰食，青之舆赋移博州置纳，青民大患辇置之苦，而河朔斛价不甚翔踊。公止戒民本州纳，价每斗三锾，给抄与之，俾签幕者挽金往干，曰：「博守席君夷亮，余尝荐论，又足下之妇翁也。书就彼，坐仓以倍价招之，事必可集。赍巨榜数十道，介其境则张之。设郡中不肯假廪，寄僧舍可也。」签禀教行焉，至则皆如公料。村斛时为厚价所诱，贸者山积，不五日遂足。而博斛亦衍，斛金尚余数千缗，随等差给还。青民因立像祠焉。《湘山野录》卷中。《东斋记事》补遗。《宋朝事实类苑》卷二十二。</p></li>
<li><p><span id="宋轶十-范仲淹-80"></span>
皇祐中，范文正公镇青，龙兴僧舍西南洋溪中有醴泉涌出，公构一亭泉上，刻石记之。其后青人思公之德，目之曰范公泉。《渑水燕谈录》卷八。《宋朝事实类苑》卷六十一。</p></li>
<li><p><span id="宋轶十-范仲淹-81"></span>
淄州淄川县梓桐山石门涧，有石曰青金，色青黑相杂，其文如铜屑，或云即自然铜也，理细密。范文正公早居长白山，往来于此，尝见其石。皇祐末，公知青，遣石工取以为砚，极发墨，颇类歙石。今东方人多用之，或曰「范公石」，然不耐久，久则不免断裂。《渑水燕谈录》卷八。</p></li>
<li><p><span id="宋轶十-范仲淹-82"></span>
见张士逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%BC%A0%E5%A3%AB%E9%80%8A-20">20</a>。</p></li>
<li><p><span id="宋轶十-范仲淹-83"></span>
公遇夜就寝，即自计一日食饮奉养之费及所为之事。果自奉之费与所为之事相称，则鼾鼻熟寐，或不然，则终夕不能安眠，明日必求所以称之者。《范文正公言行拾遗事录》卷一。《邵氏闻见后录》卷二十二。《随手杂录》。《自警编》卷二。</p></li>
<li><p><span id="宋轶十-范仲淹-84"></span>
尝有欲为〔范文正〕公买绿野堂者，公不肯：「在唐如晋公者，是可尊也，一旦取其物而有之，如何得安？宁使耕坏，及他人有之，己则不可取也。」《宋名臣言行录》前集卷七引《程氏遗书》。《古事比》卷四十九。</p></li>
<li><p><span id="宋轶十-范仲淹-85"></span>
范文正公尝得一宅基，堪舆家相之曰：「此当出卿相。」公曰：「诚有之，不敢以私一家。」即捐基建学，今苏州府学是也。《贤弈编》卷四。《昨非庵日纂》一集卷十八。</p></li>
<li><p><span id="宋轶十-范仲淹-86"></span>
吴遵路丁母忧，庐墓侧，蔬食终制。既殁，家无长物，公分俸赒其家。《范文正公言行拾遗事录》卷一。</p></li>
<li><p><span id="宋轶十-范仲淹-87"></span>
公为人作铭文，未尝受遗。后作范忠献铭，其子欲以金帛谢，拒之。乃献以所蓄书画，公悉不收，独留《道德经》而还，戒之曰：「此先君所藏，世之所宝，某窃以为宗家惜之，毋为人得也。」《范文正公言行拾遗事录》卷一。</p></li>
<li><p><span id="宋轶十-范仲淹-88"></span>
范文正公尝为人作墓铭，已封，将发，忽曰：「不可不使师鲁见。」明日以示尹师鲁，曰：「希文名重一时，后世所取信，不可不慎也。今谓转运使为部刺史，知州为太守，诚为脱俗。然今无其官，后必疑之，此正起俗儒争论也。」希文抚几曰：「赖以示子，不然，吾几失之。」《幕府燕闲录》。</p></li>
<li><p><span id="宋轶十-范仲淹-89"></span>
公为吏部员外郎，出守时有三婢。及官大，历二府，以至于薨，凡十年不增一人，亦未尝易也。《宋名臣言行录》前集卷七。《自警编》卷二。</p></li>
<li><p><span id="宋轶十-范仲淹-90"></span>
公子纯仁，娶妇将归，或传妇以罗为帷幔。公闻之，不悦，曰：「罗绮岂帷幔之物耶？吾家素清俭，安得乱吾家法，敢持归吾家，当火于庭。」《范文正公言行拾遗事录》卷一。《宋名臣言行录》前集卷七。《贤弈编》卷二。《自警编》卷二。《昨非庵日纂》一集卷九。</p></li>
<li><p><span id="宋轶十-范仲淹-91"></span>
灵隐寺方丈有范文正公木床，朴甚，诗云：「先生守杭日，去去五百年。遗梦了不觉，山僧尝昼眠。」《枣林诗集》。</p></li>
<li><p><span id="宋轶十-范仲淹-92"></span>
范尧夫丞相尝教子弟云：「文正公有言：『常调官好做，家常饭好吃。』」《侯鲭录》卷八。《鹤林玉露》甲编卷一。</p></li>
<li><p><span id="宋轶十-范仲淹-93"></span>
范文正公清严，而喜论兵，尝好诵韦苏州诗「兵卫森画戟，燕寝凝清香」。《冷斋夜话》卷二。《诗话总龟》前集卷五十。</p></li>
<li><p><span id="宋轶十-范仲淹-94"></span>
范文正公喜弹琴，然平日止弹《履霜》一操，时人谓之范履霜。《老学庵笔记》卷九。《识小录》卷一。《涌幢小品》卷四。《宋稗类钞》卷七。《宋诗纪事》卷八。《词林纪事》卷三。《古事比》卷三十九。</p></li>
<li><p><span id="宋轶十-范仲淹-95"></span>
范文正公所居宅，必先浚井，纳青术数斤于其中，以辟瘟气。《泊宅编》十卷本卷二。</p></li>
<li><p><span id="宋轶十-范仲淹-96"></span>
范文正公修史，载某隐慝，夜梦某怒云：「不改史，将祸尔子。」公不改，果长子纯礼亡。夜又梦某詈云：「再不改，将祸尔次子。」果次子纯仁病。全家泣请，公终不改，已而纯仁病愈。《随园随笔》卷二十八。案：长子为纯佑。</p></li>
<li><p><span id="宋轶十-范仲淹-97"></span>
文正范公《岳阳楼记》有云：「先天下之忧而忧，后天下之乐而乐。」其后东坡行忠宣公辞免批答，径用此语云：「吾闻之乃烈考曰：『君子先天下之忧而忧，后天下之乐而乐。』虽圣人复起，不易斯言。卿将书之绅，铭之盘盂，以为一言而可以终身行之者欤！则今兹爰立之命，乃所以委重投艰而已，又何辞乎？」其后忠宣上遗表，亦用之云：「盖尝先天下之忧，期不负圣人之学。此先臣所以教子，而微臣所以事君。」《齐东野语》卷一。</p></li>
<li><p><span id="宋轶十-范仲淹-98"></span>
世言文正三子各得其父一体，盖长子忠宣得其德量，中子右丞纯礼彝叟得其文学，德孺得其将略也。《却扫编》卷下。</p></li>
<li><p><span id="宋轶十-范仲淹-99"></span>
见滕元发<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E6%BB%95%E5%85%83%E5%8F%91-3">3</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E6%BB%95%E5%85%83%E5%8F%91-4">4</a>。</p></li>
<li><p><span id="宋轶十-范仲淹-100"></span>
苏州人喜盗，讳言「贼」。世云范文正乃平江人，警夜者避不敢言贼，乃曰「看参政乡人」，是可笑也。《鸡肋编》卷上。</p></li>
<li><p><span id="宋轶十-范仲淹-101"></span>
曾王父捐馆，至五七日，曾王妣前一夕梦其还家，急令开箧笥，取新公裳而去。因问之曰：「何怱促如此？」答曰：「来日当见范文正公，衣冠不可不早正也。」又问：「范公何为尚在冥间？」曰：「公本天人也，见司生死之权。」既觉，因思释氏书，谓人死五七，则见阎罗王。岂文正公聪明正直，故为此官邪！《中吴纪闻》卷五。</p></li>
<li><p><span id="宋轶十-范仲淹-102"></span>
欧文忠作《范文正神道碑》，累年未成。范丞相兄弟数趣之，文忠以书报曰：「此文极难作，敌兵尚强，须字字与之对垒。」盖是时吕申公客尚众也。余尝于范氏家见此帖，其后碑载初为西帅时，与申公释憾事曰：「二公欢然，相约平贼。」丞相得之曰：「无是，吾翁未尝与吕公平也。」请文忠易之。文忠怫然曰：「此吾所目击，公等少年，何从知之？」丞相即自刊去二十余字乃入石，既以碑献文忠，文忠却之曰：「非吾文也。」《石林避暑录话》卷二。</p></li>
<li><p><span id="宋轶十-范仲淹-103"></span>
欧阳公作《文正神道碑》云：「吕公复相，公亦再起被用，于是二公驩然相约，共力国事。天下之人皆以此多之。」文正之子尧夫以为不然，从欧阳公辩，不可，则自削去「驩然」、「共力」等语。欧阳公殊不乐，为苏明允云：「《范公碑》，为其子弟擅于石本改动文字，令人恨之。」《邵氏闻见后录》卷二十一。《林下偶谈》卷二。《木笔杂钞》卷上。</p></li>
<li><p><span id="宋轶十-范仲淹-104"></span>
〔欧阳文忠〕为范公作《神道碑》，言西事起，吕公擢用希文，盛称二人之贤，能释私憾而共力于国家。希文子纯仁，大以为不然，刻石时辄削去此一节，云：「我父至死，未尝解仇。」公亦叹曰：「我亦得罪于吕丞相者，惟其言公，所以信于后世也。」吾尝闻范公自言平生无怨恶于一人，兼其与吕公解仇书，见在范集中。岂有父自言无怨恶于一人，而其子不使解仇于地下？父子之性，相远如此。《墨庄漫录》卷八。《宋稗类钞》卷三。</p></li>
<li><p><span id="宋轶十-范仲淹-105"></span>
欧阳公撰《范文正神道碑》，富韩公以差叙官次为言，公以为「此碑直叙事系天下国家之大者耳，后人固不于此求范公官次也」。《水东日记》卷七。</p></li>
<li><p><span id="宋轶十-范仲淹-106"></span>
文正墓志，则富公之文也。先是，富公自欧阳公平章，其书略曰：「……弼常病今之人，作文字无所发明，但依违模棱而已。人之为善固不易，有遭谗毁者，有被窜斥者，有穷困寒饿者，甚则诛死族灭。而执笔者但求自便，不与之表显，诚罪人也。人之为恶者，必用奸谋巧诈，货赂朋党，多方以逃刑戮，况不止刑戮是逃，以至子子孙孙享其余荫而不绝，可谓大幸矣。执笔者又惮之，不敢书其恶，则恶者愈恶，而善人常沮塞不振矣。君子为小人所胜所抑者，不过禄位耳。惟有三四寸竹管子，向口角头褒善贬恶，使善人贵，恶人贱，善人生，恶人死，须是由我始得，不可更有所畏怯而噤默，受不快活也。向作《希文墓志》，盖用此法，但恨有其意而无其词，亦自谓希文之善稍彰，奸人之恶稍暴矣。今永叔亦云：『胸臆有欲道者，诚当无所避，皎然写之，泄忠义之愤，不亦快哉！』则似以弼之说为是也。然弼之说，盖公是公非，非于恶人有所加诸也，如《希文墓志》中，所诋奸人皆指事据实，尽是天下人闻知者，即非创意为之，彼家数子皆有权位，必大起谤议，断不也。」初，宝元、庆历间，范公、富公，欧阳公，天下正论所自出。范公薨，富公、欧阳公相约书其事矣。欧阳公后复不然，何也？《邵氏闻见后录》卷二十一。</p></li>
<li><p><span id="宋轶十-范仲淹-107"></span>
靖康间，欲追褒司马温公，舆论以谓惟范忠宣在元祐间尤为厚德可俪，而有司一时卤莽，乃误书文正之名，批旨行下，遂俱赠太师，盖不知文正以忠宣、德孺为宰执，已追赠至太师中书令兼尚书令魏国公久矣。《挥麈录》卷三。</p></li>
</ol>
</div>
<div id="范纯佑" class="section level2">
<h2>
<span class="header-section-number">20.2</span> 范纯佑<a class="anchor" aria-label="anchor" href="#%E8%8C%83%E7%BA%AF%E4%BD%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十-范纯佑-1"></span>
文正长子监簿纯佑，幼有智略，与富彦国家子有游。富氏引葬，陈设从葬祭用甚盛，观者如堵，器用盖锡造者。监簿在侧，取一器擘而示众曰：「此锡器，尔等谓何物耶？」富氏子大怒，以为笑己，监簿徐谓曰：「尔何所见，吾正恐愚民致疑，害尔先茔耳。」富子叹服，时始十余岁。《过庭录》。</p></li>
<li><p><span id="宋轶十-范纯佑-2"></span>
范文正公长子监簿纯佑，自幼警悟，明敏过人，公所料事必先知之，善能出神。公在西边，凡虏情机事皆预遥知，盖出神至虏廷而得之，故公每制胜料敌如神者，监簿之力也。一日，因出神为人所惊，自此神观不足，未几而亡。《吴中旧事》。《墨庄漫录》卷五。</p></li>
<li><p><span id="宋轶十-范纯佑-3"></span>
范文正公四子，长曰纯祐，材高善知人，如狄青、郭逵，时为指使，皆礼异之，又教狄以《左传》，幕府得人，多所荐达。又通兵书，学道家能出神。一日方观坐，为妹婿蔡交以杖击户，神惊不归，自尔遂失心。然居丧犹如礼，草文正行状，皆不误失。至其得疾之岁，即书曰：「自此天下大乱。」遂掷笔于地，盖其心之乱也。有子早世。只一孙女，丧夫，亦病狂，尝闭于室中，窗外有大桃树，花适盛开，一夕断棂登木食桃花几尽。明旦，人见其裸身坐于树杪，以梯下之，自是遂愈。再嫁洛人奉议郎任谞，以寿终。《鸡肋编》卷中。《蓼花洲闲录》。</p></li>
</ol>
</div>
<div id="韩国华" class="section level2">
<h2>
<span class="header-section-number">20.3</span> 韩国华<a class="anchor" aria-label="anchor" href="#%E9%9F%A9%E5%9B%BD%E5%8D%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十-韩国华-1"></span>
韩国华，字光弼，相州人，为右司谏盐铁判官。每岁后苑赏花，三馆学士皆预，国华与潘太初封对，自言任两省清官，兼计司职，不得侍曲宴。即日命直昭文馆，后三日苑宴，即命陪预。三司属官兼直馆，自国华等始。《宋朝事实类苑》卷二十七引《范蜀公蒙求》。</li>
</ol>
</div>
<div id="韩-琦" class="section level2">
<h2>
<span class="header-section-number">20.4</span> 韩　琦<a class="anchor" aria-label="anchor" href="#%E9%9F%A9-%E7%90%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十-韩琦-1"></span>
韩魏公父谏议大夫国华，尝仕于蜀。蜀中士人胡广，善相术，见谏议，大奇之，曰：「是必生贵子，请纳女焉。」后谏议出守泉州。祥符元年戊申岁七月二日，生魏公于泉州州宅。仆与韩氏交游，尝见谏议、胡夫人画像皆奇伟，宜其生贵人也。世言魏公世居河朔，故其状貌奇伟而有厚重之德。然生于泉州，故为人亦微任术数，深不可测，有闽之风，皆其土风然也。《嬾真子录》卷五。《旧闻证谈》卷二。</p></li>
<li><p><span id="宋轶十-韩琦-2"></span>
蜀士胡其姓者，知其女贵，能生子作宰相，入京师，寻一朝士生宰相者，即与之。遇道间见韩光禄国华，拜于马首云：「三年在京师，阅人多矣。光禄必生宰相子，敢以女为献。」后果生魏公。今韩氏家庙有胡夫人，即斯人女也。《贵耳集》卷下。《茶香室四钞》卷五。</p></li>
<li><p><span id="宋轶十-韩琦-3"></span>
韩魏公应举时，梦打毬一捧盂八。时魏公年仅弱冠，一上登科，则一捧盂八之应也。《青箱杂记》卷三。</p></li>
<li><p><span id="宋轶十-韩琦-4"></span>
元绛与堂叔来赴省试，既至都下，叔因疾委顿，厚之已为营干凶具矣。经久复苏，乃云：「冥中曾到一官府，殿阁甚多，金碧相照。俄过一堂，上有榜云『侍中堂』，俯而窥，则字皆黄金。又以青纱覆之，其人姓名有四，曰赵普，曰丁谓，曰冯拯，曰韩某。」厚之即书其事于纸。公时未第，人亦莫知有公姓名，后省榜出，忽见之，人犹戏相谓曰：「元氏之梦，非此人乎？」既而唱名，公亚榜首，闻是事者，固已异之。既授监丞通判，诣朝堂，过正衙时，朝堂中数朝士，见一衣朱少年同坐，未甚为礼。及相问姓名，乃云：「近有人梦君为侍中，知否？」公逊谢不敢当。后推考本朝为真侍中者，惟此四人而已。《宋朝事实类苑》卷四十六引《魏王别录》。</p></li>
<li><p><span id="宋轶十-韩琦-5"></span>
见李师中<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E6%9D%8E%E5%B8%88%E4%B8%AD-1">1</a>。</p></li>
<li><p><span id="宋轶十-韩琦-6"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-15">15</a>。</p></li>
<li><p><span id="宋轶十-韩琦-7"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-16">16</a>。</p></li>
<li><p><span id="宋轶十-韩琦-8"></span>
见王德用<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E7%8E%8B%E5%BE%B7%E7%94%A8-4">4</a>。</p></li>
<li><p><span id="宋轶十-韩琦-9"></span>
初为馆职，所与游者皆一时英俊。石曼卿气豪迈，多戏侮同舍，独见公不敢少慢，但时呼为「韩家」。盖当时市井小民凡所畏尊官，则呼厥姓曰「某家」，故石效此语。自在馆阁已有重望于天下，与同馆王拱辰、御史萧定基同发解开封府举人。二公时有争喧，公安坐幕中阅试卷，如不闻。拱辰忿不助己，诣公室谓公曰：「此中习宰相气度耶？」公和颜谢之。《宋名臣言行录》后集卷一。《韩魏公家传》卷十。《自警编》卷一。</p></li>
<li><p><span id="宋轶十-韩琦-10"></span>
石曼卿意气豪俊，同时诸人，无不被凌谑者，独未尝侵公也。公曰：「某以诚待之而己。」《韩魏公别录》。《仕学规范》卷十一。</p></li>
<li><p><span id="宋轶十-韩琦-11"></span>
仁宗朝，李都尉喜延士大夫，尽声色之乐，一时馆阁清流无不往者。公于其间独为年少，独未尝造焉。李数召，而数以事辞。人有强之者，公曰：「固欲往，但未有名尔。」公处之而不失和，李既莫得以怨，同时诸公亦不以为介也。《韩魏公别录》。《宋名臣言行录》后集卷一。《宋朝事实类苑》卷十四。</p></li>
<li><p><span id="宋轶十-韩琦-12"></span>
韩忠献公琦监左藏库，时方贵高科，多径去为显职，公独滞于筦库。众以为非宜，公处之自若，不以为卑冗，职事亦未尝苟且。《自警编》卷五。《言行龟鉴》卷二。</p></li>
<li><p><span id="宋轶十-韩琦-13"></span>
公徙开封府推官，理事不倦，暑月汗流浃背，府尹王博文大器重之，曰：「此人要路在前，而治民如此，真宰相器也。」《宋名臣言行录》后集卷一引《胡氏传家录》。</p></li>
<li><p><span id="宋轶十-韩琦-14"></span>
韩琦为谏官三年，所存谏草欲敛而焚之，以效古人谨密之义。然恐无以见人主从谏之美，乃集七十余章为三卷，曰《谏垣稿》，自序于首，大略曰：「谏主于理胜，而以至诚将之。」《锦绣万花谷》卷十一。</p></li>
<li><p><span id="宋轶十-韩琦-15"></span>
康定间，元昊寇边，韩魏公领四路招讨，驻兵延安。忽夜有人匕首至卧内，遂褰帏，魏公起坐，问谁何，曰：「某来杀谏议。」又问曰：「谁遣汝来？」曰：「张相公遣某来。」盖夏国相张元正用事也。魏公复就枕曰：「汝予首去。」其人曰：「某不忍，愿得谏议金带足矣。」遂取带而去。明日，魏公亦不治此事。俄有守陴卒报城橹上得金带，乃纳之。时范相兄纯祐亦在延安，谓魏公曰：「不治此事得体矣，盖行之则沮国威。今乃受其带，是堕贼计中耳。」魏公握其手，再三叹服曰：「非某所及。」《麈史》卷中。《宋名臣言行录》后集卷一。《清波杂志》卷二。《自警编》卷七。《宾退录》卷三。《言行龟鉴》卷二。《何氏语林》卷十四。《昨非庵日纂》一集卷十。</p></li>
<li><p><span id="宋轶十-韩琦-16"></span>
〔韩魏〕公为陕西招讨时，师鲁与英公不相得。师鲁于公处即论英公事，英公于公处亦论师鲁，公皆纳之，不形于言，遂无事。《自警编》卷一。</p></li>
<li><p><span id="宋轶十-韩琦-17"></span>
楚执中性滑稽，谑玩无礼。庆历中，韩魏公琦帅陕西，将四路进兵，入平夏，以取元昊，师行有日矣。尹洙与执中有旧，荐于韩公，执中曰：「虏之族帐无定，万一迁徙深远，以致我师，无乃旷日持久乎？」韩公曰：「今大兵入界，则倍道兼程矣。」执中曰：「粮道岂能兼程耶？」韩公曰：「吾已尽括关中之驴运粮，驴行速，可与兵相继也。万一深入，而粮食尽，自可杀驴而食矣。」执中曰：「驴子大好酬奖。」韩公怒其无礼，遂不使之入幕。然四路进兵，亦竟无功也。《东轩笔录》卷四。《宋朝事实类苑》卷六十六。</p></li>
<li><p><span id="宋轶十-韩琦-18"></span>
见夏竦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%A4%8F%E7%AB%A6-32">32</a>。</p></li>
<li><p><span id="宋轶十-韩琦-19"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-47">47</a>。</p></li>
<li><p><span id="宋轶十-韩琦-20"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-49">49</a>。</p></li>
<li><p><span id="宋轶十-韩琦-21"></span>
公与范公在兵间最久，公名重一时，人心归之，乐为之用，朝廷倚以为重，故天下称为「韩范」。《宋名臣言行录》后集卷一。《名贤氏族言行类稿》卷十五。</p></li>
<li><p><span id="宋轶十-韩琦-22"></span>
韩魏公与范文正公议西事不合，文正径拂衣起去，魏公自后把住其手云：「希文，事便不容商量？」魏公和气满面，文正意亦解。只此一把手间，消融几同异。《北窗炙輠录》卷上。《昨非庵日纂》二集卷十。</p></li>
<li><p><span id="宋轶十-韩琦-23"></span>
见刘易<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%98%93-1">1</a>。</p></li>
<li><p><span id="宋轶十-韩琦-24"></span>
见李师中<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E6%9D%8E%E5%B8%88%E4%B8%AD-2">2</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E6%9D%8E%E5%B8%88%E4%B8%AD-3">3</a>。</p></li>
<li><p><span id="宋轶十-韩琦-25"></span>
韩稚珪侍中知秦州日，卧疾数日，冥冥无所知，倏然而苏，语左右曰：「适梦以手扶天者再，不觉惊寤。」其后援英宗于藩邸，翼今上于春宫。扶天之祥，已兆于庆历中。《倦游杂录》。《宋朝事实类苑》卷四十五。《续墨客挥犀》卷四。《孔氏谈苑》卷四。</p></li>
<li><p><span id="宋轶十-韩琦-26"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-56">56</a>。</p></li>
<li><p><span id="宋轶十-韩琦-27"></span>
见石介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E7%9F%B3%E4%BB%8B-8">8</a>。</p></li>
<li><p><span id="宋轶十-韩琦-28"></span>
石守道编《三朝圣政录》，将上，一日，求质于公。公指数事为非。其一，太祖时尝惑一宫鬟，视朝晏，群臣有言，太祖悟，潜伺鬟方酣寝，刺杀之。公曰：「此岂可为万世法。己溺之，乃恶其溺而杀之，彼何罪？使其复有嬖，将不胜其杀矣。」遂去此等数事。守道服其清识。《韩魏公遗事》。</p></li>
<li><p><span id="宋轶十-韩琦-29"></span>
有士人赝作韩魏公书，谒蔡君谟。蔡虽疑之，然士颇豪，与之三千缗，因回书，遣四兵送之，并致果物于魏公。客至京，谒公曰：「某以贫，故辄赝公书见蔡端明。端明有回书并果物，令某面致。某死罪。」公徐曰：「君谟手段小，此恐未足以了公事。夏太尉在长安，可往见之。」为之治书。子弟请曰：「士为赝书，大人容之善矣。长安之书，无亦可已。」公曰：「士能为我书，又能动君谟，其才器亦不凡矣。」至关中，夏竟官之，盖书中所嘱者如此。《瑞桂堂暇录》。《读书镜》卷四。《坚瓠乙集》卷二。</p></li>
<li><p><span id="宋轶十-韩琦-30"></span>
见章得象<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%AB%A0%E5%BE%97%E8%B1%A1-18">18</a>。</p></li>
<li><p><span id="宋轶十-韩琦-31"></span>
苏子美有逸才，词气俊伟，飘然有超世之格。庆历中，监奏邸，承旧例以拆卖故纸钱祠神，因以其余享宾客。言事者欲因子美以累一二大臣，弹击甚急。宦者操文符捕人送狱，皆一时名士。都下为之纷骇，左右无敢救解者，独韩魏公从容言于仁宗曰：「舜钦一醉饱之过，止可薄治之，何至如此？」帝悔见于色。《渑水燕谈录》卷四。《厚德录》卷二。《宋稗类钞》卷三。《香祖笔记》卷十。</p></li>
<li><p><span id="宋轶十-韩琦-32"></span>
韩魏公庆历中以资政殿学士帅淮南，一日，后园中有芍药一干分四岐，岐各一花，上下红，中间黄蕊间之。当时扬州芍药未有此一品，今谓之「金缠腰」者是也。公异之，开一会，欲招四客以赏之，以应四花之瑞。时王岐公为大理寺评事通判，王荆公为大理评事佥判，皆召之。尚少一客，以判钤辖诸司使忘其名官最长，遂取以充数。明日早衙，钤辖者申状，暴泄不至。尚少一客，命取过客历，求一朝官足之。过客中无朝官，唯有陈秀公时为大理寺丞，遂命同会。至中筵，剪四花，四客各簪一枝，甚为盛集。后三十年，四人皆为宰相。《梦溪补笔谈》卷三。《魏公谭训》卷十。《后山谈丛》卷二。《墨客挥犀》卷一。《遯斋闲览》。《清波杂志》卷三。《群书类编故事》卷二十三。《坚瓠丁集》卷三。《宋稗类钞》卷一。</p></li>
<li><p><span id="宋轶十-韩琦-33"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-13">13</a>。</p></li>
<li><p><span id="宋轶十-韩琦-34"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-14">14</a>。</p></li>
<li><p><span id="宋轶十-韩琦-35"></span>
魏公治维扬日，有一异人相访，云：「公之名位，当如州东相官，至公师，而忧责过之。候某年某月日可见，但一生为丘八所撄耳。」既而潜去，不复见。嘉祐中，自枢密使拜集贤相，有来贺者，乃当时维扬所见之人也。语公曰：「记当时所道月日否？乃今日也。公此去，方任重责，山野之人，今将永托门下。」公喜，留之，会客至，先起，寻失所在。《宋朝事实类苑》卷四十六。</p></li>
<li><p><span id="宋轶十-韩琦-36"></span>
韩魏公自成德移帅中山，前驱至沙河，而驰报曰：「河势将涨，虑水暴至，愿回辕。」少顷，公曰：「第具舟。」既而徐济，人望其上流，若有神龙偃止之状。行李方绝，波涛果如山而下，后骑犹有未得渡者。观者莫不惊叹，以谓盛德所至，神明常辅相之也。《宋朝事实类苑》卷六十九引《魏王别录。》</p></li>
<li><p><span id="宋轶十-韩琦-37"></span>
庆历八年，王则叛贝州，既诛，始析河北大名、定武、真定、高阳为四路，置帅，更命儒臣以辑边备。韩魏公自郓州徙镇武定，则大兴方略，事无不自亲。尝有《题养真亭》诗云：「所期清策虑，不是爱精神。」又云：「吏民还解否，吾岂苟安人？」其志可见矣。郡圃号众春，会岁饥，涉春未尝一游。陈荐在幕府，以诗请公云：「水底鱼龙思鼓吹，沙头鸥鹭望旌旗。」公亟答之云：「细民沟壑方援手，别馆莺花任送春。」在镇五年，政声流闻，自是天下遂属以为相。《石林诗话》卷中。</p></li>
<li><p><span id="宋轶十-韩琦-38"></span>
庆历八年，大水，岁饥，流民满道。公大发仓廪，募人入粟，分命官吏设飰粥以食民，公日往案视，远近归之者不可胜数。明年，皆给路粮遣归。优诏褒美，其略曰：「河北都转运司奏，去年河北艰食，人户流亡，卿多方擘画，全活人命及七百万，并归本业，盖是卿用心拯救，朕甚嘉之。」《宋朝事实类苑》卷八引《魏王别录》。</p></li>
<li><p><span id="宋轶十-韩琦-39"></span>
见狄青<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E7%8B%84%E9%9D%92-10">10</a>。</p></li>
<li><p><span id="宋轶十-韩琦-40"></span>
韩魏公在中山，狄青为副总管，陈荐为幕客。今魏公之子师朴出镇，而青之子咏、荐之子厚，复践此职，亦异事也。《东坡志林》十二卷本之卷一。</p></li>
<li><p><span id="宋轶十-韩琦-41"></span>
〔韩魏〕公帅定武时，尝夜作书，令一兵持烛于傍，兵他顾，烛燃公须，公遽以袖拂之，而作书如故。少顷闲视，则已易其人矣，公恐吏笞之，亟呼视之曰：「勿较，渠已解持烛矣。」军中咸服其度量。《青琐高议》后集卷二。《宋朝事实类苑》卷十四。《宋名臣言行录》后集卷一。《厚德录》卷二。《仕学规范》卷十一。《贤弈编》卷一。《自警编》卷一。《古今事文类聚》别集卷十六。《古今合璧事类备要》别集卷五十四。《言行龟鉴》卷二。《何氏语林》卷十四。《昨非庵日纂》一集卷十。</p></li>
<li><p><span id="宋轶十-韩琦-42"></span>
韩魏公初镇定武时，年才四十五，德望伟然，中外莫不倾属。公亦自以天下为己任，御事不惮勤劳。晚作阅古堂，尝为八咏，其《叠石》、《药圃》、《沟泉》三篇，卒章云：「主人未有铭功处，日视崔嵬激壮怀。」「吾心尽欲医民病，长得忧民病不消。」「谁知到此幽闲地，多少余波济物来。」其意气所怀，固已见于造次赋咏之间，终成大勋，岂徒言之而已哉！《石林诗话》卷下。</p></li>
<li><p><span id="宋轶十-韩琦-43"></span>
韩魏公知定州日，作阅古堂，自为记，书于石后，又画魏公像于堂上。宋子京知定州，作乐歌十阕，其词曰：「听说中山好，韩家阅古堂。画图真将相，刻石好文章。」魏公闻之不喜。《东轩笔录》卷十一。《宋朝事实类苑》卷三十六。《宋诗纪事》卷十一。</p></li>
<li><p><span id="宋轶十-韩琦-44"></span>
忠献韩公素擅轻财好施之德。一日帅定州，道逢乡里一经生作攫。公顾左右，适无所有，乃以所用银掬水可及百两与之。经生回，中途又遇一攫客，生曰：「公途次之物，止有一银掬水，我已得之矣，幸子勿往。」客诉以势不可已，经生乃断其银，与客分而去。《谈撰》。</p></li>
<li><p><span id="宋轶十-韩琦-45"></span>
韩魏公镇真定时，有门客彭知方为酒使，逾垣宿于娼室。门吏报公，公不究。久之，为《种竹》诗曰：「殷勤洗濯加培拥，莫遣狂枝乱出墙。」客见其诗愧甚，乃和公诗曰：「主人若也怜高节，莫为狂枝赠一柯。」公特以百缗遣一指使投都下，市一女奴赠之。公之爱士待客，皆类此。《青琐高议》前集卷五。《诗话总龟》前集卷三。《群书类编故事》卷四。《樵书》初编卷一。《坚瓠丁集》卷三。</p></li>
<li><p><span id="宋轶十-韩琦-46"></span>
北岳祠在州之曲阳县，岁久不葺，守臣奉祠，与执事者升降于颓簷坏庑间，公以为慢神，莫斯为甚，迺完庙宇，焕然一新。每雨雪不时降，公即走僚属祷于祠下，而神必应之。时北道荐饥，定独屡丰，故尝有诗曰：「灵岳祠官尚未回，六花随祷下琼瑰。」其后公改帅并门，又尝题于庙云：「每时有水旱，必致祷祠下，无不响答，故枉道，即灵居以谢。」《宋朝事实类苑》卷八引《魏王别录》。</p></li>
<li><p><span id="宋轶十-韩琦-47"></span>
皇祐三年，本路八州之民，合数千人，檛登闻皷，愿不以三年代韩魏公。上自以中山地重，辍公未可，乃迁观文殿学士，再任。其制略曰：「顾定武之雄塞，控燕垂之巨防。克宣壮猷，有严武服。戎落畏附，师屯肃和。思代尔庸，良难其付。且推进律之宠，宜懋增职之留。」中山之民又尝相率走阙下，愿得生祀公以庙，天子嘉叹焉。故龙图李公询序阅古堂，尝纪其事。后公薨，士民追思不已，相与立祠以成其志。《宋朝事实类苑》卷二十三引《魏王别录》。</p></li>
<li><p><span id="宋轶十-韩琦-48"></span>
公昔在定武时为资政，定武故老至今曰「自家资政」。在并州时为太尉，则曰「自家太尉」。在相、魏时为侍中，则曰「自家侍中」。其所至得人心如此。虽去镇十余年，相远千里外，每公诞日，为寿者常不绝。《韩魏公别录》。</p></li>
<li><p><span id="宋轶十-韩琦-49"></span>
韩魏公帅太原，以多病求乡郡，遂建相州之节。知相州，到郡疾亦未安。一夕，有大星殒寝堂之后，家人大惊，以谓不祥。久之，魏公方行而仆于地，家人尤恶之。而久之疾遂平，了无一事。一日邸报至，王贻永卒，贻永亦建相州节，星殒于相，为贻永也。贻永庸人……所谓没兴王附马者。《续明道杂志》。</p></li>
<li><p><span id="宋轶十-韩琦-50"></span>
北方民家，吉凶辄有相礼者，谓之「白席」，多鄙俚可笑。韩魏公自枢密归邺，赴一姻家礼席，偶取盘中一荔枝，欲啗之。白席者遽唱言曰：「资政吃荔枝，请众客同吃荔枝。」魏公憎其喋喋，因置不复取。白席者又曰：「资政恶发也，却请众客放下荔枝。」魏公为一笑。「恶发」，犹云怒也。《老学庵笔记》卷八。《宋稗类钞》卷六。</p></li>
<li><p><span id="宋轶十-韩琦-51"></span>
嘉祐中，韩魏公当国，遣使出诸道，以宽恤民力为名。使既行，魏公大悔之，每见外来宾客，必问宽恤使者不扰郡县否，意恐诏使搔扰，民重不安也。《续明道杂志》。</p></li>
<li><p><span id="宋轶十-韩琦-52"></span>
韩魏公在相府。嘉祐中畿邑多蝗，朝廷遣使分行督捕。时一朝士还阙见公，面白：「县虽有蝗，全不食稼」。公识其言之佞也，遂问：「有遗种否？」佞者不期问此，遽对：「遗种不无。」公曰：「但恐来年令嗣不及尊君。」其人惭而退。《珍席放谈》卷下。</p></li>
<li><p><span id="宋轶十-韩琦-53"></span>
韩魏公为丞相，每见文字有攻人隐恶者，即手自封之，未尝使人见。《厚德录》卷二。《剡溪野语》。《自警编》卷四。《言行龟鉴》卷二。《何氏语林》卷三。《昨非庵日纂》二集卷三。</p></li>
<li><p><span id="宋轶十-韩琦-54"></span>
国朝引试率在八月中。韩魏公当国日，二苏将就试，黄门忽卧病。魏公知而奏曰：「今岁制科之士，惟苏轼、苏辙最有声望，今闻辙偶病未可试。如此人兄弟中一人不得就试，甚非众望，须展限以待之。」上许之。黄门病中，魏公数使人问讯，既闻安全，方引试，比常例展二十日。自后试科并在九月。《贤弈编》卷二。《何氏语林》卷三。《宋稗类钞》卷一。</p></li>
<li><p><span id="宋轶十-韩琦-55"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-17">17</a>。</p></li>
<li><p><span id="宋轶十-韩琦-56"></span>
韩魏公得宰相体。时曾鲁公为亚相，赵阅道、欧阳永叔为参政。凡事该政令，则曰「问集贤」。该典故，曰「问东厅」。该文学，则曰「问西厅」。大事则自与决之矣。《麈史》卷上。《宋名臣言行录》后集卷一。《自警编》卷六。《言行龟鉴》卷六。</p></li>
<li><p><span id="宋轶十-韩琦-57"></span>
韩魏公屡荐欧阳公，而仁宗不用，他日复荐之，曰：「韩愈，唐之名士，天下望以为相，而竟不用；使愈为之，未必有补于唐，而谈者至今以为谤。欧阳修，今之韩愈也，而陛下不用，臣恐后人如唐，谤必及国，不特臣辈而已。陛下何惜不一试之，以晓天下后世也。」上从之。《后山谈丛》卷五。《宋名臣言行录》后集卷一。</p></li>
<li><p><span id="宋轶十-韩琦-58"></span>
欧公平日少许人，惟服韩公，尝因事发叹曰：「累百欧阳修，不足望韩公！」公谓：欧与曾同在两府，欧性素褊，曾则龌龊，每议事，至厉声相攻，不可解。公一切不问，俟其气定，徐以一言可否之，二公皆服。《韩魏公遗事》。</p></li>
<li><p><span id="宋轶十-韩琦-59"></span>
有士人求见韩魏公，说亲丧、二女未嫁，愿有以周之。公退，顾无所有，为之戚然。夫人收酒器，得一大合，送之。士人对使者曰：「相公何薄我也？」叱之，不受。公曰：「吾固疑甚薄也。」复裒一合，送至，士人又怒骂不受。使者曰：「相公实无所有，非薄君也。」士人不顾，使者持回。公又裒一合以往，士人笑以书授使者曰：「吾事已办，不愿受也。向来盖欲观公度量耳。」《瑞桂堂暇录》。</p></li>
<li><p><span id="宋轶十-韩琦-60"></span>
韩琦在政府时，以三十万钱买女妇张氏，姿色美丽。券成，张忽澘然曰：「妾本修职郎郭守义妻也，部使者挟私，劾以败官。今秋高岁晚，实恐尽室饿死京师，愿没身于人，以活守义儿女。」琦恻然悯之，遣张持钱还舍，令语：「守义败官果非辜，可诉之朝，事白，汝却归我家。」郭后得辩雪，张来如约。琦不使至前曰：「吾位宰相，岂可妾士人妻，向者钱费用应尽。」取前日券，包金二十星，曰：「助汝之官，善视儿女。」张涕泗感激，百拜而去。《昨非庵日纂》二集卷三。</p></li>
<li><p><span id="宋轶十-韩琦-61"></span>
魏公夫人尝蓄婢，而魏公不知也。教以歌舞，至魏公生朝，乃出之，使上寿，公见其疏爽，悦之。其婢既上寿毕，忽泣下。公怪而问之，婢曰：「念妾父在时，每生朝，婢子辈上寿，亦必歌此曲，今忽感其事，不知泪之所从也。」公曰：「汝父为何人？」曰：「某人，尝为某州通判。」公大惊，责夫人曰：「此士大夫女，安得辄取为婢？」夫人谢不知。魏公即令与诸女列，后择一有官人，厚嫁之。《北窗炙輠录》卷上。</p></li>
<li><p><span id="宋轶十-韩琦-62"></span>
英宗即位之数日，方挂服于福宁东厢，时百官在庭，公为摄太尉，范镇内翰摄太常卿，各具衰服立帘前，俟时行礼。忽闻帘内连声大呼云：「待杀我！」左右莫不骇栗。公乃投杖于地，揭帘而入，直趋至前曰：「谁激恼官家？且入内中服药。」遂拥帝以授宫人，内侍扶帝而归。出，则语景仁曰：「此事惟内翰见，谨勿漏露。」俄令百官拜慰而退，外庭无一人知者。欧阳修退，谓所亲曰：「始见韩公遇事真不可及也。」《韩魏公家传》卷五。</p></li>
<li><p><span id="宋轶十-韩琦-63"></span>
英宗即位已数月，初挂服于柩前，哀未发而疾暴作，大呼，语言恐人所不可闻。左右皆反走，大臣辈骇愕痴立，莫知所措。公亟投杖于地，直趋至前，抱入帘曰：「谁激恼官家？且当服药。」内人惊散，公呼之，徐徐方来，遂拥上以授之曰：「皆须用心照管官家。」再三慰安以出，仍戒当时见者曰：「今日事，惟某人见，某人见，外人未有知者。」复就位哭，处之若无事。《宋名臣言行录》后集卷一。《韩魏公遗事》。</p></li>
<li><p><span id="宋轶十-韩琦-64"></span>
英宗既感疾，倦于进药，虽亲近劝之莫听。公常亲执丹剂，上必为饮之。一日，议当进一醉膏……服之，当熟寝一昼夜。药剂多而难饮，公亲执药杯以进，帝饮几尽而 却 <span style="color: magenta; font-size: 80%">拒绝</span> 之，淋污公衣，太后亟出 御服 <span style="color: magenta; font-size: 80%">帝王所用的衣服</span> 令公易之，公辞而出。《韩魏公家传》卷五。</p></li>
<li><p><span id="宋轶十-韩琦-65"></span>
英宗初以惊疑得疾，虽平而疑未解，潜晦自居，犹若疾者。面壁卧，不受 药饵 <span style="color: magenta; font-size: 80%">可供调补的药品</span> 。公日率同僚自捧药以进，公俯而恳告，则或熟视而不言，或取药覆公之衣而不顾。魏公或跪于榻上者移时，或拜于床下者数四。太后每劳公曰：「相公亦不易 胜 <span style="color: magenta; font-size: 80%">尽;完 [exhausted;completely]</span> 矣，大王汝自劝及，大王劝之尤不顾也。然须公强之而后服。」《宋名臣言行录》后集卷一。</p></li>
<li><p><span id="宋轶十-韩琦-66"></span>
仁宗弥留，英宗即位之次日，疾作不能视朝，慈寿摄政。疾每甚，即独召公责曰：「相公 <span style="color: magenta; font-size: 80%">原为对宰相的尊称</span> 自看取！」公谓：「不须如此，但服下涎药，自无事。」公尝药以进。英宗怒，以药覆公，公徐进药而退。慈寿一日又独召公入，英宗疾作甚，直视二王，谓公曰：「何不立 长君 <span style="color: magenta; font-size: 80%">称别人长兄</span> ？此辈做不得，相公错也！」公曰：「不错。」慈寿怒曰：「文字 <span style="color: magenta; font-size: 80%">文书</span> 满前后，虽大臣亦有言者。」公力开陈，以为不然。卒能翼 清躬 <span style="color: magenta; font-size: 80%">圣躬？</span> ，复大位，皆公力也。《韩魏公遗事》。</p></li>
<li><p><span id="宋轶十-韩琦-67"></span>
今上初即位，慈寿 <span style="color: magenta; font-size: 80%">曹后</span> 一日送 密札 <span style="color: magenta; font-size: 80%">mì zhá。密信</span> 与公，谕及 <em>高后</em> 与上不奉事意，有「为 孀妇 <span style="color: magenta; font-size: 80%">寡妇</span> 作主」之语，仍敕 中贵 <span style="color: magenta; font-size: 80%">即中官、宦官。古代泛指皇帝宠爱的近臣</span> 俟 <span style="color: magenta; font-size: 80%">sì。等待</span> 报。公但曰：「领圣旨。」一日，入札子，以 山陵 <span style="color: magenta; font-size: 80%">帝王陵墓</span> 有事 取覆 <span style="color: magenta; font-size: 80%">谓禀告，请求答复</span> ，乞晚 临后 <span style="color: magenta; font-size: 80%">最后</span> 上殿，意他公莫与。既见，谓：「官家不得惊，有一文字，须进呈说破，只是不可泄。上今日皆慈寿力，恩不可忘。然既非天属之亲，愿加意承奉，便自无事。」上曰：「谨奉教。」公又云：「此文字臣不敢留，幸宫中密烧之。若泄，则 谗间 <span style="color: magenta; font-size: 80%">用谗言离间他人</span> 遂开，卒难以合。」上唯唯。后二宫相欢，人莫能窥其迹。<span style="color: red; font-size: 80%"> [峰按] 单刀直入，陈情理，明利害，此乃贤相也</span> 《韩魏公遗事》。《韩魏公家传》卷五。《宋名臣言行录》后集卷一。</p></li>
<li><p><span id="宋轶十-韩琦-68"></span>
英宗既骤自外来，又即被疾，久不 预事 <span style="color: magenta; font-size: 80%">参与其事</span> ，禁中人情多倾附慈寿宫，谗言间谍，两宫遂成隙矣。光献帘下屡有不平之语。公即深以危言感动曰：「臣等只外面见得官家，里面保护，全在太后。若官家失照管，太后亦未得安稳。」太后惊曰：「相公是何言语？自家更是用心。」公即曰：「太后照管，则众人自照管！」同列为之缩颈。既出，吴奎曰：「语不太过否？」公曰：「不如此不得。」《韩魏公家传》卷五。《宋名臣言行录》后集卷一。</p></li>
</ol>
<ol start="69" style="list-style-type: decimal">
<li>
<span id="宋轶十-韩琦-69"></span>
韩魏公为英宗 山陵使<a class="footnote-ref" tabindex="0" data-toggle="popover" data-content="&lt;p&gt;为临时差事，总掌帝、后等丧葬事。按唐以来故事，山陵使多由执宰大臣兼，卸任即罢执宰，不得入京做官，或调外任。&lt;/p&gt;"><sup>123</sup></a>。是时，两宫常为近侍奸人所间。一日侵夜，忽有中使持 帘帷 <span style="color: magenta; font-size: 80%">太后</span> 御封至，魏公持之久不 发 <span style="color: magenta; font-size: 80%">打开;开启 [open]</span> ，忽自起赴烛焚之。使者惊恳曰：「有事当别论奏，安可辄焚御笔？」公曰：「此某事，非使人之罪也，归但以此奏知。」卒焚之。有顷，外传有中使再至，公亟出迎问故。曰：「得旨追前使人，取御封。」公曰：「不发，焚之矣。」二使归报，慈圣叹曰：「韩琦终见事远，有断。」《石林燕语》卷一。案：英宗，《石林燕语考异》曰「英宗当作仁宗」，是 <span style="color: red; font-size: 80%"> [峰按] 初见疑虑甚久，当是如此</span> 。</li>
</ol>
<ol start="70" style="list-style-type: decimal">
<li>
<span id="宋轶十-韩琦-70"></span>
英宗遇 貂珰<a class="footnote-ref" tabindex="0" data-toggle="popover" data-content="&lt;p&gt;diāo dāng。貂尾和金﹑银珰，古代侍中﹑常侍的冠饰&lt;/p&gt;&lt;p&gt;汉代中常侍所戴的帽子。后以宦官为中常侍，故称宦官为「貂珰」。&lt;/p&gt;"><sup>124</sup></a> 少 恩礼 <span style="color: magenta; font-size: 80%">尊上对下的礼遇</span> ，左右不悦，多道禁中隐密者，虽大臣亦心惑之。公独屹然不动，昌言于众曰：「岂有前殿不曾差了一语，而一入宫门得许多错来？琦深疑此事，帘前亦屡以此为对。」自尔人情知公意不摇，妄传语言者遂息。《宋名臣言行录》后集卷一。</li>
</ol>
<ol start="71" style="list-style-type: decimal">
<li><p><span id="宋轶十-韩琦-71"></span>
<a href="%E5%AE%8B%E5%B9%B4%E5%8F%B7.html#%E5%B9%B4%E5%8F%B7-%E5%8C%97%E5%AE%8B">熙宁</a>二年，韩魏公自永兴军移判北京，过 阙 <span style="color: magenta; font-size: 80%">宫门</span> 上殿。王荆公 <span style="color: magenta; font-size: 80%">安石曾被封为荆国公</span> 方 用事 <span style="color: magenta; font-size: 80%">执政;当权</span> ，神宗问曰：「卿与王安石议论不同，何也？」魏公曰：「仁宗立先帝为皇嗣时，安石有异议，与臣不同故也。」帝以魏公之语问荆公，公曰：「方仁宗欲立先帝为皇子时，春秋未高，万一有子，措 <span style="color: magenta; font-size: 80%">放置，安放</span> 先帝于何地？臣之论所以与韩琦异也。」荆公强辩类如此。
当魏公请册英宗为皇嗣时，仁宗曰：「少 <span style="color: magenta; font-size: 80%">稍微</span> 俟 <span style="color: magenta; font-size: 80%">等待</span> ，后宫有就阁者。」公曰：「后宫生子，所立嗣退居旧邸可也。」盖魏公有所处之矣。然荆公终英宗之世，屡召不至，实自 慊 <span style="color: magenta; font-size: 80%">qiàn。恨的，不满的 [resentful]</span> 也。
或云 蔡襄<a class="footnote-ref" tabindex="0" data-toggle="popover" data-content="&lt;p&gt;（西元1012～1067）​字君谟，宋仙游人。性忠鲠，累官知谏院，正色谠言，无所回挠，后以阁学历知福州、泉州、杭州，倡经术，有政声。其诗文入妙，书法尤冠绝一时，为北宋四大书家之一。著有《茶录》、《荔枝谱》、《蔡忠惠集》等。卒谥忠惠。&lt;/p&gt;"><sup>125</sup></a>亦有异议，英宗知之，襄不自安，出知福州。
<a href="%E5%AE%8B%E5%B9%B4%E5%8F%B7.html#%E5%B9%B4%E5%8F%B7-%E5%8C%97%E5%AE%8B">治平</a>初，英宗即位，有疾，宰执请光献太后垂帘同听政。有入内都知 <em>任守忠</em><a class="footnote-ref" tabindex="0" data-toggle="popover" data-content="&lt;p&gt;任守忠（990年－1068年），北宋宦官。表字稷臣。&lt;/p&gt;&lt;p&gt;任守忠以荫入内黄门。官至西头供奉官，领御药院，坐事废。再次恢复原官，官至上御药供奉。章献皇后听政，他和都知江德明等勾结，宋仁宗亲政之后，任守忠遭贬谪。宋夏战争时，为秦凤路、泾原路驻泊都监。以功再任东染院使、内侍押班。后为宣政使、洋州观察使，为入内都知。宋仁宗没有儿子，属意濮王的儿子赵宗实，任守忠想立昏弱之人以便控制。赵宗实即位为宋英宗，拜他为宣庆使、安静军留后，任守忠又离间英宗与曹太后，被知谏院司马光所弹劾，请求斩杀于都市。宰相韩琦坐政事堂，命他立于庭下，宣布其罪当死，贬保信军节度副使，蕲州安置。取空头敕填给他，即日押行，中外称快。后起为左武卫将军，致仕，卒年七十九岁。&lt;/p&gt;"><sup>126</sup></a>者奸邪反复，间谍两宫。时 司马温公 <span style="color: magenta; font-size: 80%">司马光</span> 知谏院，<em>吕谏议</em> <span style="color: magenta; font-size: 80%">吕诲</span> 为 侍御史<a class="footnote-ref" tabindex="0" data-toggle="popover" data-content="&lt;p&gt;侍御史掌纠兴举百官、入閤承诏、知推（推鞫）弹（弹举）公廨（知公廨事）、杂事（御史台中其他各事）等事，以知杂事最忙。宋、元及明初侍御史只设一二人，作为御史大夫、御史中丞的佐贰。&lt;/p&gt;"><sup>127</sup></a>，凡十数章，请诛之。英宗虽悟，未施行。宰相韩魏公一日出空头𠡠 <span style="color: magenta; font-size: 80%">chì。敕</span> 一道，参政欧阳公已签，参政 <em>赵槩</em> 难之，问欧阳公曰：「何如？」欧阳公曰：「第 <span style="color: magenta; font-size: 80%">尽管;只管</span> 书之，韩公必自有说。」魏公坐政事堂，以 头子<a class="footnote-ref" tabindex="0" data-toggle="popover" data-content="&lt;p&gt;唐末至宋，枢密使不经由中书直行下达的札子，事大者称“宣”，事小者称“头子”。&lt;/p&gt;&lt;blockquote&gt;
&lt;p&gt;晚 唐 枢密使自禁中受旨，出付中书，即谓之‘宣’……至 后唐 庄宗 ，复枢密使，使 郭崇韬 、 安重诲 为之，始分领政事，不关由中书直行下者，谓之‘宣’，如中书之‘勑’；小事则发头子、拟堂帖也。至今枢密院用宣及头子，本朝枢密院亦用剳子。&lt;/p&gt;
&lt;p&gt;宋 沈括 《梦溪笔谈·故事一》&lt;/p&gt;
&lt;/blockquote&gt;&lt;p&gt;亦有 为首人 之意，此处不是。&lt;/p&gt;"><sup>128</sup></a>勾 任守忠 者立庭下，数之曰：「汝罪当死。」责 蕲州<a class="footnote-ref" tabindex="0" data-toggle="popover" data-content="&lt;p&gt;蕲(qí)州，中国南北朝时设置的州。&lt;/p&gt;&lt;p&gt;南朝陈置，治所在齐昌县（隋朝改蕲春县，今湖北省蕲春县西南蕲州镇西北，南宋移今蕲州镇）。唐朝时的辖境约今湖北省长江以北、巴河以东地区。元朝时，改置为蕲州路。明朝初年改蕲州府，洪武九年（1376年）复降为蕲州。辖境约当今湖北省长江以北、蕲春县以东地区。清朝时，不辖县。1912年废，改为蕲春县。&lt;/p&gt;"><sup>129</sup></a> 团练副使，蕲州安置。取空头敕填之，差使臣即日押行，其意以谓少缓则中变矣。呜呼！魏公真宰相也。欧阳公言：「吾为魏公作《昼锦堂记》云：『垂绅<a class="footnote-ref" tabindex="0" data-toggle="popover" data-content="&lt;p&gt;大带下垂。《礼记．玉藻》:“凡侍于君，绅垂。”孔颖达疏:“绅，大带也。身直则带倚，盘折则带垂。”言臣下侍君必恭。后借指在朝为臣。&lt;/p&gt;"><sup>130</sup></a>正笏 <span style="color: magenta; font-size: 80%">hù。手板</span> ，不动声色，措天下于太山之安』者，正以此也。」《邵氏闻见录》卷九。</p></li>
<li><p><span id="宋轶十-韩琦-72"></span>
见曹后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E6%9B%B9%E5%90%8E-15">15</a>。</p></li>
<li><p><span id="宋轶十-韩琦-73"></span>
见曹后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E6%9B%B9%E5%90%8E-16">16</a>。</p></li>
<li><p><span id="宋轶十-韩琦-74"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-36">36</a>。</p></li>
<li><p><span id="宋轶十-韩琦-75"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-37">37</a>。</p></li>
<li><p><span id="宋轶十-韩琦-76"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-38">38</a>。</p></li>
<li><p><span id="宋轶十-韩琦-77"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-39">39</a>。</p></li>
<li><p><span id="宋轶十-韩琦-78"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-40">40</a>。</p></li>
<li><p><span id="宋轶十-韩琦-79"></span>
英宗即位，韩忠献公使谕宗室诸王曰：「皇帝已即位，大王宜思保富贵，毋行所悔。」诸王皇恐，诣次求见，公谢却之。某王还次及阶，足废不举，扶而后升。《后山谈丛》卷四。</p></li>
<li><p><span id="宋轶十-韩琦-80"></span>
见苏洵<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8B%8F%E6%B4%B5-14">14</a>。</p></li>
<li><p><span id="宋轶十-韩琦-81"></span>
见司马光<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E5%8F%B8%E9%A9%AC%E5%85%89-17">17</a>。</p></li>
<li><p><span id="宋轶十-韩琦-82"></span>
治平中，夏国泛使至，将以十事闻于天子，未知其何事也。时太常少卿祝咨主馆伴，既受命，先见枢府，已而见丞相韩魏公，公曰：「枢密何语？」咨曰：「枢密云：『若使人言及十事，第云受命馆伴，不敢辄及边事。』」公笑曰：「岂有止主饮食，不及他语邪！」公乃徐料十事以授祝曰：「彼及某事则以某辞辩，言某事则以某辞折。」祝唯唯而退。及宴见使者，果及十事，凡八事正中公所料，祝如所教答之，夏人耸服。祝常以谓魏公真贤相，非它人可比也。《渑水燕谈录》卷二。《宋朝事实类苑》卷八。《自警编》卷一。</p></li>
<li><p><span id="宋轶十-韩琦-83"></span>
庆历中，孙沔为御史，以西事诋公甚力。后公为宰相，沔以罪废。会陕西用兵，起沔帅庆州。过阙赐对，英宗谕曰：「韩琦称卿有边帅才，故复用卿。」沔退而袖长书，俯伏谢罪，皇愧几无所容。《韩魏公家传》卷十。</p></li>
<li><p><span id="宋轶十-韩琦-84"></span>
公晚与永叔相知，而相亲最深。永叔深服公之德量，尝曰：「累百欧阳修，何敢望韩公。」公曰：「永叔相知无他，琦以诚而已。」公知永叔不以《系辞》为孔氏书，又多不以《文中子》为可取，中书相会累年，未尝与之言及也。《宋名臣言行录》后集卷一。《厚德录》卷二。《自警编》卷二。《言行龟鉴》卷三。</p></li>
<li><p><span id="宋轶十-韩琦-85"></span>
李清臣平日多于公前论释氏贵定力，谓：「无定则不能主善。」公每然之。后朝廷斥异论者，清臣颇持两端，公因书问之曰：「比来台阁，斥逐纷纷，吾亲得不少加定力邪！」《宋名臣言行录》后集卷一。《宋稗类钞》卷六。</p></li>
<li><p><span id="宋轶十-韩琦-86"></span>
仁庙灵驾欲到永昭，葬且有日，道路妄传皇堂栋损，有司惊骇，不知所出。公至郑始闻。时诸使见公，钩公指，皆欲不问而掩之。公正色曰：「不可！果损，当易之。若违葬期，侈所费，比责犹可当，亦无可奈何。若苟且掩之，后有坏覆，人主致疑心，臣下何以当责？」一坐为之叹息，服其不苟，处事必尽，识且及远。既到，皇堂栋乃不损。《韩魏公遗事》。</p></li>
<li><p><span id="宋轶十-韩琦-87"></span>
神宗初即位，中丞王陶言，宰相韩魏公不押常朝班为跋扈。帝遣近侍以章疏示魏公，公奏曰：「臣非跋扈者，陛下遣一小黄门至，则可缚臣以去矣。」帝为之动，出王陶知陈州。《邵氏闻见录》卷三。</p></li>
<li><p><span id="宋轶十-韩琦-88"></span>
韩魏公罢政，以守司徒兼侍中、镇安武胜军节度使。公累章牢辞，至以为恐开大臣希望僭忒之阶。遂改淮南节度使。元丰间，文潞公亦加两镇，引魏公事辞，卒亦不拜。《老学庵笔记》卷八。</p></li>
<li><p><span id="宋轶十-韩琦-89"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-15">15</a>。</p></li>
<li><p><span id="宋轶十-韩琦-90"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-45">45</a>。</p></li>
<li><p><span id="宋轶十-韩琦-91"></span>
神宗遣贵珰张茂则传宣抚问韩魏公，公待以旧例常礼。或谓公：「茂则贵密方亲信，宜厚遇之。」公曰：「正谓此也。我若过礼之，茂则归奏，必为人主所窥，不若且守中而已，乃所以防闲也。」《默记》卷中。</p></li>
<li><p><span id="宋轶十-韩琦-92"></span>
熙宁初，公在咸秦，平凉经略使蔡挺建议，欲城白塔，公许之。及本路兵马夫丁既兴，而虏骑亦至塞下，挺恐兵败而事不济，且己任其罪，乃走使京师，具事势如此，及其可忧之状，请命于朝廷。朝廷惟责公以不当增修保障，致一路沟城惧于奔，而不知始建谋者，挺也。公亦不自辨明，洎城成，无事，公复奏挺之功，而乞加奖谕焉。《宋朝事实类苑》卷八引《魏王别录》。</p></li>
<li><p><span id="宋轶十-韩琦-93"></span>
蔡挺在密院日，有废马监之议，朝廷遂遣蔡确出相度利害，确以可废闻。上以谓所得子利，给官吏与兵卒犹不足，则国家所费亦大，不如废之便。公闻之，曰：「马监之于国，为利岂少哉！不惟马之蕃息足以备缓急之用，又足以为四夷之声势。」《宋朝事实类苑》卷十七引《魏王别录》。</p></li>
<li><p><span id="宋轶十-韩琦-94"></span>
魏公在永兴，一日，有一幕官来参，公一见熟视，蹙然不乐，凡数月未尝交一语。仪公乘间问公：「幕官者，公初不识之，胡然一见而不乐？」公曰：「见其额上有块隐起，必是礼拜，当非佳士。恁地人，缓急怎生倚仗？」《道山清话》。《宋稗类钞》卷二。</p></li>
<li><p><span id="宋轶十-韩琦-95"></span>
公判京兆日，得侄孙书云：「田产多为邻近侵占，不欲经官陈理。」魏公止于书尾题诗一绝云：「他人侵我且从伊，子细思量未有时。试上含光殿基看，秋风秋草正离离。」《韩魏公遗事》。</p></li>
<li><p><span id="宋轶十-韩琦-96"></span>
韩魏公初罢相，出镇长安，或献诗云：「是非莫问门前客，得失须凭塞上翁。引取碧油红斾去，邺王台畔醉春风。」公以为然，即请守相州。《诗人玉屑》卷九引《幕府燕闲录》。《宋诗纪事》卷九十六。</p></li>
<li><p><span id="宋轶十-韩琦-97"></span>
公旧有德于关中，秦人爱之。后子华自丞相出宣抚，秦之父老有远来观于道傍者，乃愕然相谓曰：「吾以谓韩侍中，乃非也。」于是相引以去。《韩魏公别录》。《宋朝事实类苑》卷八。《自警编》卷六。</p></li>
<li><p><span id="宋轶十-韩琦-98"></span>
熙宁初，朝廷初置条列司，诸路各置提举常平司，及俵常平钱，收二分之息。时魏公镇北都，上章论其事，乞罢诸路提举官，常平法依旧，不收二分之息。魏公精于章表，其说从容详悉，无所伤忤。有皇城使沈惟恭者辄令其门客孙棐诈作魏公之表云：「欲兴晋阳之甲，以除君侧之恶。」表成，惟恭以示合门使李评，评夺其藁以闻。上大骇，下惟恭、孙棐于大理，而御史中丞吕公著因便坐奏事，犹以棐言为实。上出魏公章送条例司，惟恭流海上，孙棐杖杀于市，罢公著中丞，出知颍州，制曰：「比大臣之抗章，因便坐而与对，乃厚诬方镇，有条恶之谋，深骇予闻，乖事理之实。」《东轩笔录》卷六。</p></li>
<li><p><span id="宋轶十-韩琦-99"></span>
〔韩魏公〕每为人言：「自少至老，始终所践履，惟在一部《论语》中，未尝须臾散离。」文若云：「公晚镇北门，已六十余矣。玉汝为都转运使，公时多病，不甚视政事，数谒告家居。玉汝每擕文若问候，至则直造卧内，几案间不见他物，惟一唾壶与《论语》耳，乃信传者不谬。」《岩下放言》卷中。</p></li>
<li><p><span id="宋轶十-韩琦-100"></span>
韩魏公、文潞公先后镇北门。魏公时，朝城令杖一守把兵，方二下，兵辄悖骂不已，令以送府。公问兵：「实悖令否？」曰：「实。」曰：「汝禁兵，既在县有役，则有阶级矣。」即判送状，领赴市曹处斩，从容平和如常时。众见其投判笔，方知有异。潞公时，复有外县送一兵，犯如前者。公震怒，问虚实。兵以实言。亦判送状处斩，掷其笔。二公之量不同：魏公则彼自犯法，吾无怒焉，潞公异禀雄豪，奸恶不容也。《邵氏闻见后录》卷二十。《宋名臣言行录》后集卷一。</p></li>
<li><p><span id="宋轶十-韩琦-101"></span>
公判大名府日，有案吏请假娶妻，继有讼其不法及参假，送狱勘正。将引断，乃令封起公案。及半年后，一日，令取前案送签厅行遣，二倅乃白公曰：「此人自封案后，颇谨愿，不为非法。乞恕罪，如何？」公乃问二倅曰：「二公知某封案之意乎？」曰：「不知。」公乃云：「此人缘请假娶妻，继而至讼。当时若便断遣，必伤三家人情。此人与父母必咎其妻，而妻之父母亦不悦，所以封起案卷。今已半年矣，无可疑者，请一面行之。」公之临政，虽轻刑亦必致虑。《韩魏公遗事》。</p></li>
<li><p><span id="宋轶十-韩琦-102"></span>
韩魏公留守北京，有幕官每夜必出游宴。同官皆欲谮之，虑公不听。一日，相约至日晚见公议急事，乞召幕官，久之不至。方欲白公所以，公佯惊曰：「某忘记，早来某官尝白某，早出见一亲识矣。」其宽大容人之过如此。又尝久使一使臣，求去参选，公不遣，如是数年。使臣怨公不遣，则白公：「某参选方是作官，久留公门止是奴仆耳。」公笑，屏人谓曰：「汝亦尝记某年月日，私窃官银数十两置怀袖中否？独吾知之，他人不知也。吾所以不遣汝者，正恐汝当官不自慎，必败官尔。」使臣愧谢。公之宽弘大度，服人如此。《童蒙训》卷中。</p></li>
<li><p><span id="宋轶十-韩琦-103"></span>
韩魏公知北都，有中外亲献玉盏一只，云：「耕者入坏冢而得，表里无纤瑕可指，真绝宝也。」公以百金答之，尤为宝玩。乃开醼召漕使显官，特设一桌，覆以绣衣，致玉盏其上，且将用之酌酒遍劝坐客。俄为吏将误触，台倒，玉盏俱碎，坐客皆愕然。吏将伏地待罪。公神色不动，笑谓坐客曰：「物破亦自有时。」谓吏将曰：「汝误也，非故也，何罪之有？」《墨客挥犀》卷七。《厚德录》卷二引《翰府名谈》。《青琐高议》后集卷二。《宋朝事实类苑》卷十四。《宋名臣言行录》后集卷一。《仕学规范》卷十一。《自警编》卷一。《湖海新闻夷坚续志》前集卷一。《何氏语林》卷十四。</p></li>
<li><p><span id="宋轶十-韩琦-104"></span>
公判大名府，一日，倅车出按属县，其女与签判子逾墙私通，倅妻亲送至府庭。公乃为之掌判，使成婚对，以掩前过，仍以五百千助嫁。《韩魏公遗事》。</p></li>
<li><p><span id="宋轶十-韩琦-105"></span>
公在北门见客，或至午方暇，引公事，必呼阍者谕之曰：「诉事者馁矣。」遍晓之，令饭而后来，人皆慰悦，然公亦未食也。《韩魏公别录》。</p></li>
<li><p><span id="宋轶十-韩琦-106"></span>
公在魏时，府僚路拯者，就案呈有司事，而状尾忘书名，公即以袖覆之，抑首与语，稍稍潜卷，语笑从容以授之。路君退而自愧服，曰：「真天下盛德。」《韩魏公别录》。《宋名臣言行录》后集卷一。《厚德录》卷二。《自警编》卷四。《昨非庵日纂》二集卷十七。</p></li>
<li><p><span id="宋轶十-韩琦-107"></span>
尹师鲁以贬死，有子朴，方褓。既长，韩魏公闻于朝，命官。魏公判北京，荐为幕属，教育之如子弟。朴少年有才，所为或过举，魏公挂师鲁之像哭之。朴亦早死。《邵氏闻见录》卷九。</p></li>
<li><p><span id="宋轶十-韩琦-108"></span>
公在北门，重阳燕诸曹于后园，有一诗，一联云：「不羞老圃秋容淡，且看寒花晚节香。」公居常谓：「保初节易，保晚节难。」……又作《喜雪》诗，一联云：「危石盖深盐虎陷，老松擎重玉龙寒。」人谓公身虽在外，自任以天下之重如此。《韩魏公遗事》。《宋朝事实类苑》卷三十六。《词林纪事》卷三。《宋诗纪事》卷十一。</p></li>
<li><p><span id="宋轶十-韩琦-109"></span>
熙宁初，韩魏公罢相，镇北京，新进多陵慢之。魏公郁郁不得志，尝为诗云：「花去晓丛蜂蝶乱，雨均春圃桔橰闲。」时人称其微婉也。《职官分纪》卷二十八引《归田录》。《冷斋夜话》卷二。《诗话总龟》前集卷五十。《宋诗纪事》卷十一引《迂叟诗话》。</p></li>
<li><p><span id="宋轶十-韩琦-110"></span>
刘御药好收古画，多求诸公跋尾，数册上有金书字，悉上笔。余三册，公卿多题于后。刘到北门宣公，出画册，谓独未得公数字为恨。公题云：「观画之术无他，惟逼真而已。得真之全者，绝也。得真之多者，上也。不得其多，非中即下矣。持吾说以观刘氏之画，其可逃乎哉？安阳憃叟病中题。」人谓此术不独可观画，亦可观人物也。《韩魏公遗事》。</p></li>
<li><p><span id="宋轶十-韩琦-111"></span>
韩魏公判北京，有术者上谒，言能视笏文知吉凶。魏公语其人明日至。明日，魏公作饭召通判，而术者得预焉。魏公预与通判易笏，令观之。术者视魏公笏言：「某日当再召，在相位必当若干年。」视通判笏曰：「某日当进秩，当至某官。」既毕，魏公令人厚谢之。通判曰：「狂生敢欺罔相公如此，罪应诛，乃反厚赠之，何也？」公曰：「琦先欺他。」《北窗炙輠录》卷上。《茶余客话》卷十八。</p></li>
<li><p><span id="宋轶十-韩琦-112"></span>
韩魏公喜营造，所临之郡，必有改作，皆宏壮雄深，称其度量。在大名，于正寝之后稍西为堂五楹尤大，其间洞然，不为房室，号「善养堂」，盖其平日宴息之地也。《却扫编》卷下。《何氏语林》卷二十一。《宋稗类钞》卷四。</p></li>
<li><p><span id="宋轶十-韩琦-113"></span>
韩魏公元勋旧德，夷夏具瞻。熙宁中留守北都，辽使每过境，必先戒其下曰：「韩丞相在此，无得过有呼索。」辽使与京尹书，故事，纸尾止押字，是时悉书名，其为辽人尊畏如此。每使至于国，必问侍中安否。其后，公子忠彦奉使，辽主问尝使中国者曰：「国使类丞相否？」或曰：「类。」即命工图之。《渑水燕谈录》卷二。《宋朝事实类苑》卷八。</p></li>
<li><p><span id="宋轶十-韩琦-114"></span>
公治大名四年，虏使每南来，涉临清县，即戒其下曰：「此韩侍中境内，慎勿乱须索以辱我也。」又尝有使曰：「我辈在国中，想望韩公名。今幸至此，如何得见？」故事，惟通判摄少尹，与之相见而已，留守不出也。又尝有谕其下者曰：「献侍中马，须择好者来。」既而不如旨，怒曰：「此岂比他处，而敢尔不加意！」遂挞其人，易其马。《韩魏公别录》。《宋朝事实类苑》卷八。《自警编》卷六。</p></li>
<li><p><span id="宋轶十-韩琦-115"></span>
虏人每见汉使，必起立致恭以问曰：「韩公安否？今在何处？」次问文、富二老，亦以公，余或以官、以名而已。《韩魏公别录》。《宋朝事实类苑》卷八。</p></li>
<li><p><span id="宋轶十-韩琦-116"></span>
自唐以来，守北门者不知几何人，惟狄梁公有生祠。公之去魏，魏人亦立生祠于熙宁佛寺，仪形宛然。每公诞辰，士女焚香于堂，小民献技于庭者，终日不绝。公闻而笑曰：「我尚生也，而如此邪！」及公薨，魏人之来赴者甚多，而就哭于祠下者尤众。《韩魏公别录》。</p></li>
<li><p><span id="宋轶十-韩琦-117"></span>
韩魏公所历诸大镇，皆有遗爱，人人画像事之。独魏人于生祠为塑像，岁时瞻奠。《自警编》卷六引《行状》。《言行龟鉴》卷二。</p></li>
<li><p><span id="宋轶十-韩琦-118"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-146">146</a>。</p></li>
<li><p><span id="宋轶十-韩琦-119"></span>
韩魏公自中书出守相州，于居第作狎鸥亭。永叔以诗寄曰：「岂止忘机鸥鸟信，钧陶万物本无心。」魏公喜曰：「余在中书进退升黜，未尝置心于其间。永叔可谓知我。」《古今诗话》。《诗话总龟》前集卷十五。《唐宋分门名贤诗话》卷四。</p></li>
<li><p><span id="宋轶十-韩琦-120"></span>
韩魏公晚号「安阳戆叟」。《石林燕语》卷十。</p></li>
<li><p><span id="宋轶十-韩琦-121"></span>
韩魏公以使相出镇相州，因祀宣尼宿于斋馆。夜有偷儿入其室，褰帷挺刃，顾谓公曰：「不能自济，故来求济于公。」公曰：「几上器具，可直百千，尽以与汝。」偷儿曰：「非此谓也，愿得公首，以献西人。」公即引颈。偷儿投刃稽颡曰：「以公德量过人，故来试公。然几上之物已荷公赐，愿公无泄也。」公曰：「诺，明日于宅库如其数取偿之。」终不以语人。其后为盗者以他事坐罪当死，乃于市中备言其事，曰：「虑吾死后，惜公之遗德，不传于世也。」《厚德录》卷一引《遯斋闲览》。《韩魏公遗事》。《类说》卷四十七。《群书类编故事》卷十六。</p></li>
<li><p><span id="宋轶十-韩琦-122"></span>
韩忠献公判相州日，寒食节出祀，庖人驱数羊欲杀之。内一羊奔出公前跪鸣，良久不去，若有所诉。公问之曰：「汝非乞命呼？吾知矣。」羊鸣地而再跪伏，若拜谢状。公即亲书一牌，曰「长生羊」，系于颈，令不得杀。公后筵会亦不用羊。《湖海新闻夷坚续志》前集卷二。</p></li>
<li><p><span id="宋轶十-韩琦-123"></span>
熙宁中，侍禁孙勉，监澶州堤，见一鼋自黄河顺流而下，射杀之，继而暴卒。入冥为鼋诉，当偿命。殿上主者乃韩魏公，勉实故吏，乃再三求哀。公教乞检房簿，既至阴府，如所教，以尚有寿十五年，遂放还。《韩魏公别录》所书，其略如此。《魏公家传》则云：右侍禁孙勉，监元城埽，埽多垫陷，费工料。勉询知有巨鼋穴其下，乃伺出射杀之。数日，勉方昼卧，为吏追去：「有鼋诉，当往证之。」既至一宫阙，守卫甚严，吏云：「紫府真人宫也。」勉仰视，真人乃韩魏公也，亟俯伏诉。公微劳之曰：「汝当往阴府证事乎？」勉述杀鼋事，公取黄诰示之，谓曰：「鼋不与人同，彼害汝埽，杀之，汝职也。」遣之使去，出门遂寤。事既播扬，神皇谓辅臣曰：「闻说韩琦为真人事否？」皆曰：「未之闻也。」上具道所以，咨嗟久之。《清波杂志》卷七。《青琐高议》前集卷一。《宾退录》卷六。</p></li>
<li><p><span id="宋轶十-韩琦-124"></span>
老王先生老志，道人前事未来者，凡有几，罔不中。韩文公粹彦，吾妻父也。尝得其手字曰：「凭取一真语，天官自相寻。」不月余，自工部除礼部侍郎。小天一日命吾绍介，往见之。老志喜，即语小天曰：「紫府真人。」小天亦疾应曰：「先公魏国薨后，有家吏孙勔日主洒扫，因射大鼋死被追，故有紫府真人事。或书于《青琐小说》，不谬也。」老志又曰：「紫府真人，实阴官之贵，匪天仙。魏公功德茂盛，近始升诸天矣。其初玉华真人下侍者也。」小天疾应曰：「乃玉华真人下侍者也。」二人相语，即啐喙同时。吾大为之骇。小天徐语吾及老志曰：「先公晚在乡郡，但寝与食外，朝夕惟处道室中静默，有独坐至夜分者。未薨之前，遂自悟其身乃玉华真人下侍者也。」时吾叹息不已，而老志喜色自布宅。此事独吾得久矣，恨世犹未知也。《铁围山丛谈》卷五。</p></li>
<li><p><span id="宋轶十-韩琦-125"></span>
公起堂于此第池上，以效乐天，因名曰「醉白堂」。五月堂成，公赋二诗，其一卒章云：「霓裳百指非吾事，只学醺酣石上眠。」自是寝疾，以六月二十四日薨，此诗遂为绝笔。既而上遣使特为石藏以葬公，始悟「石上眠」之句若谶云。《韩魏公别录》。《诗话总龟》前集卷三十二。</p></li>
<li><p><span id="宋轶十-韩琦-126"></span>
韩魏公以病乞乡郡，遂以使相侍中判相州，既而疾革，一夕，星陨于园中，枥马皆鸣，翌日，公薨。《东轩笔录》卷六。《古事比》卷一。</p></li>
<li><p><span id="宋轶十-韩琦-127"></span>
韩忠献公神道碑，神宗御制也。中云：「薨前一夕，有大星殒于园中，枥马皆鸣。」《宋朝事实类苑》卷八。</p></li>
<li><p><span id="宋轶十-韩琦-128"></span>
韩侍中薨，差内臣张都知督葬事，玄堂甃以石，一切用度，皆出于官。上自撰墓碑，题其额曰：「两朝顾命定册元勋之碑。」明年，曾侍中薨，上题其墓碑额曰：「两朝顾命赞册亚勋之碑。」《倦游杂录》。《宋朝事实类苑》卷八。《墨客挥犀》卷二。</p></li>
<li><p><span id="宋轶十-韩琦-129"></span>
熙宁中，华山圮，雨木冰，已而韩魏公薨。王荆公挽词云：「木稼曾闻达官怕，山颓果见哲人萎。」《宾退录》卷三。《鸡肋编》卷下。《宋诗纪事》卷十五。</p></li>
<li><p><span id="宋轶十-韩琦-130"></span>
见萧注<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E8%90%A7%E6%B3%A8-2">2</a>。</p></li>
<li><p><span id="宋轶十-韩琦-131"></span>
韩魏公声雌，文潞公步碎。相者以为二公若无此二事，皆非人臣之相。《老学庵笔记》卷七。《宋稗类钞》卷五。</p></li>
<li><p><span id="宋轶十-韩琦-132"></span>
公姿貌英特，美须髯，骨骼清耸，眉目森秀。图绘传天下，人以谓高山大岳，望之气象雄杰，而包育微细，畜泄云雨，藏匿宝怪，盖自然也。《宋名臣言行录》后集卷一。</p></li>
<li><p><span id="宋轶十-韩琦-133"></span>
凡人语及其所不平，则气必动，色必变，辞必厉，唯韩魏公不然。更说到小人忘恩背义，欲倾己处，辞和气平，如道寻常事。公曰：「某平生仗孤忠以进，每遇大事，则以死自处。幸而不死，事皆偶成，实天扶持，非某能也。」《宋朝事实类苑》卷十四。《韩魏公别录》。</p></li>
<li><p><span id="宋轶十-韩琦-134"></span>
韩魏公元勋盛德如此，闻人一小善，则曰：「琦不及也。」《自警编》卷四。</p></li>
<li><p><span id="宋轶十-韩琦-135"></span>
禁卒有私逃数日而负其母以至者，军中执之以见公，按法当死。卒曰：「母老且病，近在数舍间，常恐不复见。诚知擅去当诛，得一见，死无恨。」公恻然，考按得实，即以便宜释之。军中感悦，有垂涕者。《宋朝事实类苑》卷十四。</p></li>
<li><p><span id="宋轶十-韩琦-136"></span>
韩魏公门人有击关夜出者，阍吏不得赂，诘旦以锁损诉于公。公曰：「锁不堪用，付市买修来。」《清波杂志》卷四。《晁氏客语》。</p></li>
<li><p><span id="宋轶十-韩琦-137"></span>
吴长文子璟，素以劲挺有器节称，公亦称之。及幕府有阙，门下有以璟为言者，公曰：「此人气虽壮，然包畜不深，发必暴，且不中节，当以此败。」置而不言。不逾年，璟罪败，皆如其言。《宋朝事实类苑》卷十四。</p></li>
<li><p><span id="宋轶十-韩琦-138"></span>
韩魏公客郭注者，才而美，然求室则病。行年五十，未有室家。魏公怜之，百计赒恤，为求婚，将遂，其人必死。公以侍儿赐之，未及门而注死。《冷斋夜话》卷九。《续墨客挥犀》卷四。《苕溪渔隐丛话》前集卷二十八。《昨非庵日纂》二集卷八。</p></li>
<li><p><span id="宋轶十-韩琦-139"></span>
魏公一日至诸子读书堂，见卧榻枕边有一剑，公问仪公：「何用？」仪公言：「夜间以备缓急。」公笑曰：「使汝果能手刃贼，贼死于此，汝何以处？万一夺入贼手，汝不得为完人矣。古人青氊之说，汝不记乎？」《道山清话》。《宋稗类钞》卷五。</p></li>
<li><p><span id="宋轶十-韩琦-140"></span>
凡将相随行，公使钱令子弟主之，遂以给私用，无复限量。独公不然，所至一以属本郡，月之所给，亦随众人，皆著为例，例所不当得，一毫不取。《韩魏公别录》。</p></li>
<li><p><span id="宋轶十-韩琦-141"></span>
公在相府时，家有女乐十二辈。及崔夫人亡，一日尽厚遣之。同列多劝公留以为暮年之欢，公曰：「所乐能几何？而常令人劳心，孰与吾闲静之乐也。」识者以谓过人远矣。《韩魏公别录》。《宋朝事实类苑》卷八。《自警编》卷二。《言行龟鉴》卷二。《昨非庵日纂》一集卷七。</p></li>
<li><p><span id="宋轶十-韩琦-142"></span>
韩魏公家不食蔬，以脯醢当蔬盘，度亦始于近时耳。《老学庵笔记》卷七。</p></li>
<li><p><span id="宋轶十-韩琦-143"></span>
〔公〕家藏图籍万余卷，卷末皆题曰「传贤子孙」。《韩魏公家传》卷十。</p></li>
<li><p><span id="宋轶十-韩琦-144"></span>
韩稚圭善饮，后以疾，饮量殊减。《江隣几杂志》。</p></li>
<li><p><span id="宋轶十-韩琦-145"></span>
予在扬州，一日，独游石塔寺，访一高僧。坐小室中，僧于骨董袋中取香如芡许，炷之，觉香韵不凡，与诸香异，似道家婴香，而清烈过之。僧笑曰：「此魏公香也。韩魏公喜焚此香，乃传其法。」《墨庄漫录》卷二。</p></li>
<li><p><span id="宋轶十-韩琦-146"></span>
王正甫、石才翁对韩魏公草书，公言：「二子一似向马行头吹笛。」座客皆不晓，公为解之：「若非妙手，不敢向马行头吹也。」《苏轼文集》卷六十九《题跋》。</p></li>
<li><p><span id="宋轶十-韩琦-147"></span>
魏公生仪公兄弟，名连彦字。彦生子，名从口字。口生子，从胄字。胄之子，名连三画。或谓魏公之命，以其名琦字析焉。《挥麈录》卷二。</p></li>
<li><p><span id="宋轶十-韩琦-148"></span>
元丰中，忠彦以坟墓久阙照管，乞弟粹彦监相州酒税。神宗御批云：「韩琦有功于国，非他臣比，特依所乞。」仍令吏部今后常注其见在仕子孙一人，随本资任，或亲民监当相州一差遣。国朝以来，臣僚之家未尝有此，乃非常之恩也。《韩魏公家传》卷十。</p></li>
<li><p><span id="宋轶十-韩琦-149"></span>
韩魏公名德为遐迩所重。韩魏公之子忠彦聘辽，国主知其为公子，问尝使南朝者：「形貌肖韩相公否？」皆曰：「然。」遂图忠彦之像。靖康间，金人至河南，所过萧然，入相州传孝寺，见公画像，下马罗拜，秋毫不犯而去。又觅公墓，拜谒而退。《云谷杂纪》卷三。</p></li>
<li><p><span id="宋轶十-韩琦-150"></span>
方靖康之变，燕人有随虏过相州，因谒韩魏公祠堂，题诗祠中，一联云：「有客能吟丞相柏，无人敢伐召公棠。」魏公勋德之重，而外夷亦知景慕如此也。《庚溪诗话》卷下。《尧山堂外纪》卷四十七。</p></li>
<li><p><span id="宋轶十-韩琦-151"></span>
粘罕遣兵破颍昌府，指挥兵马不得入韩琦宅，至是百姓数千人皆入其家，并免杀戮。《三朝北盟会编》卷七十二。</p></li>
</ol>
</div>
<div id="富-弼" class="section level2">
<h2>
<span class="header-section-number">20.5</span> 富　弼<a class="anchor" aria-label="anchor" href="#%E5%AF%8C-%E5%BC%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十-富弼-1"></span>
富郑公父名言，而不辞右正言。《齐东野语》卷四。</p></li>
<li><p><span id="宋轶十-富弼-2"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-24">24</a>。</p></li>
<li><p><span id="宋轶十-富弼-3"></span>
富文忠公少日，有诟者，如不闻。或问，曰：「恐骂他人。」曰：「斥公名云富某。」曰：「天下安知无同姓名者乎？」《仕学规范》卷十三。《言行龟鉴》卷二。《群书类编故事》卷十六。《读书镜》卷二。《蓬窗日录》卷六。</p></li>
<li><p><span id="宋轶十-富弼-4"></span>
富公未第时，家于水北上阳门外，读书于水南天宫寺三学院。院有行者名宗颢，尝给事公左右。及公作相，颢已为僧，用公奏赐紫方袍，号宝月大师。公致政，筑大第于至德坊，与天宫寺相迩。公以病谢客，宗颢来或不得前，则直入道堂，见公曰：「相公颇忆院中读书时否？」公每为之笑。时节送遗甚厚。《邵氏闻见录》卷十九。</p></li>
<li><p><span id="宋轶十-富弼-5"></span>
见释宗颢<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%87%8A%E5%AE%97%E9%A2%A2-2">2</a>。</p></li>
<li><p><span id="宋轶十-富弼-6"></span>
王冀公钦若以使相尹洛，振车骑入城，士民聚观。富韩公方为举子，与士人魏叔平、段希元、一张姓者同观于上东门里福先寺三门上。门高，富公魁伟，三人者挽之以登，见其旌节道从之盛。富公叹曰：「王公亦举子耶！」三人者曰：「君何叹，安知吾辈异日不尔也？」后富公出入将相，以三公就第，年八十乃薨，谥曰文忠，其名位不在冀公之下，而功德则过之。魏叔平、段希元至富公为宰相，以特奏名命官，张姓者穷老而死云。《邵氏闻见录》卷十七。</p></li>
<li><p><span id="宋轶十-富弼-7"></span>
至和间，富公当国，立一举三十年推恩之法。盖公与河南进士段希元、魏升平同场屋相善，公作相，不欲私之，故立为天下之制。二人俱该此恩，希元官至太子中舍，致仕转殿中丞；升平官至大理寺丞。此法至今行之。呜呼！为宰相不私其所亲如此，富公可谓贤矣。升平既卒，公念之不忘，招其子宜与子孙讲学。公薨，宜亦老，犹居门下。《邵氏闻见录》卷九。</p></li>
<li><p><span id="宋轶十-富弼-8"></span>
欧阳公为西京留守推官，富郑公犹为举子，每与公往来。是时，胥夫人乳媪年老不睡，善为冷淘，郑公喜嗜之。每晨起，戒中厨具冷淘，则郑公必来。公怪而问之，乳媪云：「我老不睡，每夜闻遶宅马声，则富秀才明日必至，以此验之。若如常夜，则必不来。」欧公知富公必贵。《默记》卷下。</p></li>
<li><p><span id="宋轶十-富弼-9"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-45">45</a>—47。</p></li>
<li><p><span id="宋轶十-富弼-10"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-48">48</a>。</p></li>
<li><p><span id="宋轶十-富弼-11"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-49">49</a>。</p></li>
<li><p><span id="宋轶十-富弼-12"></span>
制科亦多由进士，故皆试诗赋一篇，唯富郑公以茂材异等起布衣，未尝历进士。既召试，乃以不能为诗赋恳辞，诏试策论各一。自是遂为故事。《石林避暑录话》卷二。</p></li>
<li><p><span id="宋轶十-富弼-13"></span>
富郑公早年尝梦青州王相公以后事相托。公曰：「相公德被生民，当延遐寿，何遽及此？」后二年，罢相，知郓州，辟郑公为倅。到任月余，有大星陨于宅园。家人怪之，相告曰：「后月当见。」不至后月薨。郑公为治丧事，故郑公挽词曰「道德被生民」，与当年梦中符契。《古今诗话》。《诗话总龟》前集卷三十五。《宋朝事实类苑》卷四十六引《名贤诗话》。</p></li>
<li><p><span id="宋轶十-富弼-14"></span>
见郭后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E9%83%AD%E5%90%8E-1">1</a>。</p></li>
<li><p><span id="宋轶十-富弼-15"></span>
吕许公初荐富韩公使虏，晏元献为枢密使，富公不以嫌辞，晏公不以亲避，爱憎议论之际，卒无秋毫窥其间者。其直道自信不疑，诚难能也。及使还，连除资政殿学士，富公始以死辞，不拜，虽义固当然，其志亦有在矣。未几，晏公为相，富公同除枢密副使。晏公方力陈求去，不肯并立。仁宗不可，遂同处二府。前盖未有此比也。《石林避暑录话》卷三。</p></li>
<li><p><span id="宋轶十-富弼-16"></span>
庆历二年，大辽以重兵压境，泛使刘六符再至，求关南十县之地。虏意不测，在廷之臣无敢行者。富韩公往聘，面折虏之君臣，虏辞屈，增币二十万而和。方当公再使也，受国书及口传之辞于政府，既行，谓其副曰：「吾为使者而不见国书，万一书辞与口传者异，则吾事败矣。」发书视之，果不同。公驰还，见仁宗具论之。公曰：「政府故为此，欲置臣于死地。臣死不足惜，奈国命何？」仁宗召宰相吕夷简面问之，夷简从容袖其书曰：「恐是误，当令改定。」富公益辩论不平，仁宗问枢密使晏殊曰：「如何？」殊曰：「夷简决不肯为此，真恐误耳。」富公怒曰：「晏殊奸邪，党吕夷简以欺陛下。」富公，晏公之婿也，富公忠直如此。《邵氏闻见录》卷九。《宋名臣言行录》后集卷二。</p></li>
<li><p><span id="宋轶十-富弼-17"></span>
或传富郑公奉使辽国，虏使者云：「早登鸡子之峰，危如累卵。」答云：「夜宿丈人之馆，安若泰山。」又曰：「酒如线，因针乃见。」富答曰：「饼如月，遇食则缺。」《梅磵诗话》卷上。《增订辽诗话》卷下。《宋四六话》卷十二。《宋诗纪事》卷十二引《玉莲诗话》。</p></li>
<li><p><span id="宋轶十-富弼-18"></span>
富公晚年，见宾客誉其奉使之功，则面颈俱赤，人皆不喻其意。子弟于暇日以问公，公曰：「当吾使北时，元勋宿将，皆老死久矣。后来将不知兵，兵不习战，徒见聘问络绎，恃以无恐。虽曲不在我，若与之较，则彼包藏祸心，多历年所事，未可知。忍耻增币，非吾意也。」《曲洧旧闻》卷二。</p></li>
<li><p><span id="宋轶十-富弼-19"></span>
见章得象<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%AB%A0%E5%BE%97%E8%B1%A1-18">18</a>。</p></li>
<li><p><span id="宋轶十-富弼-20"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-59">59</a>。</p></li>
<li><p><span id="宋轶十-富弼-21"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-60">60</a>。</p></li>
<li><p><span id="宋轶十-富弼-22"></span>
富郑公知郓州，有士人出入倡家久，其后与倡竞，乃挝其面，碎之，涅以墨，遂败其面。其倡号泣诉于府。公大怒，立追士人至，即下之狱。数日当决遣，其士素有才名，府幕皆更进言于郑公曰：「此人实高才，有声河朔间，今破除之，深为可惜。」公曰：「惟其高才，所以当破除也。吾亦知其人非久于布衣者，当未得志，其贼害乃如此，以如斯人而使大得志，是虎生翼者。今不除之，后必为民害。」意决之。《北窗炙輠录》卷下。</p></li>
<li><p><span id="宋轶十-富弼-23"></span>
富郑公为枢密副使，坐石守道诗，自河北宣谕使还，道除知郓州，徙青州，谗者不已，人皆为公危惧。会河北大饥，流民转徙东下者六七十万人，公皆招纳之。劝民出粟，自为区画，散处境内，屋庐、饮食、医药，纎悉无不备，从者如归市。有劝公非所以处疑弭谤，祸且不测，公傲然弗顾曰：「吾岂以一身易此六七十万人之命哉！」卒行之愈力。明年，河北二麦大熟，始皆负而归，则公所全活也。于是虽谗公者，亦莫不畏服，知不可挠，而疑亦因是浸释。公在政府不久，而青州适当此变。尝见其与一所厚书云：「在青州二年，偶能全活得数万人，胜二十四考中书令远矣。」张侍郎舜民尝刻之石。《石林避暑录话》卷三。《厚德录》卷三。《仕学规范》卷二十六。《宋稗类钞》卷一。</p></li>
<li><p><span id="宋轶十-富弼-24"></span>
富公知青州，岁穰而河朔大饥，民东流。公以为从来拯饥，多聚之州县，人既猥多，仓廪不能供，散以粥饭，欺弊百端。由此人多饥死，死者气薰蒸，疫疾随起，居人亦致病毙。是时方春，野有青莱，公出榜要路，令饥民散入村落，使富民不得固陂泽之利，而等级出米以待之。民重公令，米谷大积，分遣寄居闲官往主其事，间有健吏，募流民中有曾为吏胥、走隶者，皆倍给其食，令供簿书、给纳、守御之役。借民仓以贮，择地为场，堀沟为限。与流民约，三日一支，出纳之详，一如官府。公推其法于境内，吏胥所在，手书、酒炙之馈日至，人人忻戴，为之尽力。比麦熟，人给路粮遣归。饿死者无几，作丛冢葬之。其间强壮堪为禁卒者，募得数千人，面刺「指挥」二字，奏乞拨充诸军。时中有与公不相能者，持之不报，人为公忧之。公连上章恳请，且待罪，乃得报。自是天下流民处，多以青州为法。《龙川别志》卷下。《宋名臣言行录》后集卷二。</p></li>
<li><p><span id="宋轶十-富弼-25"></span>
庆历末，富文忠公镇青州，会河决商胡，北方大水，流民坌入京东。公劝所抚八州之民出粟以助赈给，各因坊村择寺庙及公私空舍，又因山崖为窟室，以处流离。择寓居官无职事者，各给以俸，即民所赘聚，籍而受券，以时给之。器物薪刍，无不完具。不幸死者，为丛冢收瘗，自为文，遣使祭之。明年夏，大稔，计其道里，资遣还业。八州之闲所活者，无虑五十余万人。其募为兵者，又万余人。仁宗嘉之，拜公礼部侍郎，公曰：「恤灾赈乏，臣之职也。」卒辞不受。《渑水燕谈录》卷二。</p></li>
<li><p><span id="宋轶十-富弼-26"></span>
富郑公守青，值荒岁艰食，从朝廷乞斛斗济民，作书与执政云：「伏念人生，好事难得入手，今方遇之，幸乐成此志也。」《侯鲭录》卷八。</p></li>
<li><p><span id="宋轶十-富弼-27"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-106">106</a>。</p></li>
<li><p><span id="宋轶十-富弼-28"></span>
仁皇帝问王懿敏素曰：「大僚中孰可命以相事者？」懿敏曰：「下臣其敢言？」帝曰：「姑言之。」懿敏曰：「唯宧官宫妾不知姓名者，可充其选。」帝怃然，有间，曰：「唯富弼耳。」懿敏下拜曰：「陛下得人矣。」既告大庭相富公，士大夫皆举笏相贺，或密以闻，帝益喜曰：「吾之举贤于梦卜矣。」《邵氏闻见后录》卷二十。</p></li>
<li><p><span id="宋轶十-富弼-29"></span>
嘉祐中，富韩公为宰相，欧阳公在翰林，包孝肃公为御史中丞，胡翼之侍讲在太学，皆极天下之望。一时士大夫相语曰：「富公真宰相，欧阳永叔真翰林学士，包老真中丞，胡公真先生。」遂有「四真」之目。《容斋五笔》卷三。《小学绀珠》卷六。《古谣谚》卷四十五。</p></li>
<li><p><span id="宋轶十-富弼-30"></span>
三得人：富弼宰相，欧阳修翰林学士，张昪御史中丞升卿。至和中。《小学绀珠》卷六。</p></li>
<li><p><span id="宋轶十-富弼-31"></span>
见苏洵<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8B%8F%E6%B4%B5-6">6</a>。</p></li>
<li><p><span id="宋轶十-富弼-32"></span>
见苏洵<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8B%8F%E6%B4%B5-7">7</a>。</p></li>
<li><p><span id="宋轶十-富弼-33"></span>
嘉祐中，仁宗已不豫，久不御殿，虽宰臣亦不得见。富文忠公求入视疾，内侍以公未有诏旨，止之，公叱之曰：「安有宰相一日不见天子！」遂趋入见，因乞监侍祈祷，留宿殿中。自是，事无巨细，皆白执政而后行，上下晏然。《渑水燕谈录》卷二。</p></li>
<li><p><span id="宋轶十-富弼-34"></span>
国朝宰相，最少年者惟王溥，罢相时父母皆在，人以为荣。今富丞相弼入中书，时年五十二，太夫人在堂康强，后三年，太夫人薨，有司议赠恤之典，云：「无见任宰相丁忧例。」是岁三月十七日春宴，百司已具，前一夕有旨：「富某母丧在殡，特罢宴。」此事亦前世未有。《归田录》卷二。《宋朝事实类苑》卷二十四。</p></li>
<li><p><span id="宋轶十-富弼-35"></span>
富郑公、韩魏公同在中书，郑公母老矣，一日语及故事，宰相有起复视事者，魏公曰：「此非朝廷盛事。」已而郑公居母忧，朝廷屡起之。上章三辞，贴黄言：「臣在中书日，尝与韩琦言之，决不当起。」魏公曰：「吾但以实言之，不料以为怨。」自此二人稍稍有隙。《龙川别志》卷下。《宋名臣言行录》后集卷二。</p></li>
<li><p><span id="宋轶十-富弼-36"></span>
至和中，仁宗寝疾，时相富文忠密通意光献立后，而慈圣意在英宗。传道中外者，张茂则也。而伺察英宗起居状者，王广渊也，蔡抗也。事垂成，语文潞公。潞公为首相，与富公议协，密谕王文忠为诏草，常怀之以待非常。久之，仁宗疾有瘳，潞公服丧去位，富文忠乃召韩忠献为枢密使，且密告之，欲共图其事。富文忠寻亦忧去，忠献乃立英宗为皇子。富文忠闻之不怿，以谓事固定，待有变而立可也，万一有疑阻，则岂复得其人也。韩、富由是搆。英宗即位，时富文忠解丧为枢密使。一日锁院麻出，乃立颍王制，富文忠初不与闻，遂以语侵忠献，而引疾力去。韩忠献之丧，富文忠一不吊问。《闻见近录》。</p></li>
<li><p><span id="宋轶十-富弼-37"></span>
厚陵待近侍甚严，其徒谗惎煽炽，慈圣殊不怿。富韩公上书切谏，其略曰：「千官百辟在廷，岂能事不孝之主？伊尹之事，臣能行之。」厚陵时虽病，犹能嘉纳。其后圣躬康复，车驾一出，都人懽忭鼓舞，所在相庆。慈圣语其事于宰执，宰执称贺，魏公进曰：「臣观太皇、太后陛下所以谕臣等，必是圣心深厌万几，欲行复子明辟之事，此盛德也。前代母后，岂能有哉！臣敢不仰承慈训，以诏天下？臣等谨自此辞。」乃列拜，呼中贵卷帘而退。既下殿，富韩公徐曰：「稚圭，兹事甚好，何不大家先商量。」魏公微笑而已。《曲洧旧闻》卷八。</p></li>
<li><p><span id="宋轶十-富弼-38"></span>
英宗即位之初，感疾不能视朝，大臣请光献太后垂帘权同听政，后辞之不获，乃从。英宗才康复，后已下手书复辟。魏公奏：台谏有章疏，请太后早还政。后闻之遽起。魏公急令仪鸾司撤帘，后犹未转御屏，尚见其衣也。时富韩公为枢密相，怪魏公不关报撤帘事，有「韩魏公欲致弼于族灭之地」之语。欧阳公为参政，首议追尊濮安懿王，富公曰：「欧阳公读书知礼法，所以为此举者，忘仁宗，累主上，欺韩公耳。」富公因辞执政例迁官，疏言甚危，三日不报，见英宗，面奏曰：「仁宗之立陛下，皇太后之功也。陛下未报皇太后大功，先录臣之小劳，非仁宗之意也。方仁宗之世，宗属与陛下亲相等者尚多，必以陛下为子者，以陛下孝德彰闻也。今皇太后谓臣与胡宿、吴奎等曰：『无夫妇人无所告诉。』其言至不忍闻，臣实痛之。岂仁宗之所望于陛下者哉！」以笏指御床曰：「非陛下有孝德，孰可居此？」英宗俯躬曰：「不敢。」富公求去益坚，遂出判河阳，自此与魏公、欧阳公绝。后富公致政居洛，每岁生日，魏公不论远近，必遣使致书币甚恭，富公但答以老病，无书。魏公之礼终不替，至薨乃已。岂魏公有愧于富公者乎？然天下两贤之。魏公、欧阳公之薨也，富公皆有祭吊。国史著富公以不预策立英宗，与魏公不合，至此祭吊不通，非也。《邵氏闻见录》卷三。</p></li>
<li><p><span id="宋轶十-富弼-39"></span>
仁庙登遐，英宗即位，日以悲伤得疾，国步方艰，万机惧旷，而慈圣光献曹后因垂帘视事者久之。魏公度上疾瘳矣，时旱甚，迺援故事，请天子以素仗出祷雨。当是时，都人争瞩目懽呼，大慰中外望。魏公遂得藉是执奏，丐归政天子。后许矣，未坚也。一旦，魏公袖诏书帘前曰：「皇太后圣德光大，顷许复辟。今书诏在是，请付外施行。」后未及答，即顾左右曰：「撤帘。」后乃还宫。时郑公方为枢密，班继执政而上。将奏事，则见帘已卷，天子独当宁殿上矣。既下而怒，魏公曰：「非敢外富公也。惧不合，则归政未有期。」其后，熙宁中魏公薨于乡郡，而郑公不吊祭。识者以为盛德之歉。《铁围山丛谈》卷三。</p></li>
<li><p><span id="宋轶十-富弼-40"></span>
英宗初临御，韩魏公为相，富郑公为枢密相。一日，韩公进拟数官者策立有劳，当迁官。富公曰：「先帝以神器付陛下，此辈何功可书？」韩公有愧色。后韩公帅长安，为范尧夫言其事，曰：「琦便怕它富相公也。」《邵氏闻见后录》卷二十一。《宋名臣言行录》后集卷二。</p></li>
<li><p><span id="宋轶十-富弼-41"></span>
富郑公为枢密使。英宗初即位，赐大臣永昭陵遗留器物，已拜赐，又例外独赐郑公如干，郑公力辞。东朝遣小黄门谕公：「此微物，不足辞。」虽家人亦以为不害大体，屡辞恐违中旨。公曰：「此固微物，要是例外也。大臣例外受赐不辞，若人主例外作事，何以止之？」竟辞不受。《寓简》卷五。《何氏语林》卷十三。《宋稗类钞》卷三。</p></li>
<li><p><span id="宋轶十-富弼-42"></span>
英宗一日因公进除目而震怒，响满一殿，掷除目榻下。公慨然笏拾除目进之，曰：「天子亦有怒焉，出九师以伐四夷，否则陈斧钺以诛大臣。今日陛下之怒不为常事，除目也，必以臣等有大过恶可怒者，何不诛臣以谢天下？」英宗为之霁色温言，公进说犹久之不已。《宋名臣言行录》后集卷二引晁以道《富公奏议序》。</p></li>
<li><p><span id="宋轶十-富弼-43"></span>
富文忠以累朝旧相出镇河阳，龙图韩贽自西京被召孟洛，相去不及百里。虽非入都正驿，而迂行止一舍尔。韩未戒行，驰书于公，欲因而假道三城，以通典谒。公报拒之，意谓侍从被召，不当曲程，先展私觌，虑招物议。《珍席放谈》卷下。</p></li>
<li><p><span id="宋轶十-富弼-44"></span>
富韩公为相，神宗尝对大臣称知河南府李中师治状。公以中师厚结中人，因对曰：「陛下何从知之？」中师衔其沮己，及再尹河南，富公已老，乃籍其户，令出免役钱，与富民等。《容斋续笔》卷四。《樵书》初编卷一。</p></li>
<li><p><span id="宋轶十-富弼-45"></span>
熙宁初，神宗谓王安石曰：「有比丘尼千姓者，为富弼言：世界渐不好，勿预其事可也。弼信之。」然亦不之罪也。《邵氏闻见后录》卷二十八。</p></li>
<li><p><span id="宋轶十-富弼-46"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-54">54</a>。</p></li>
<li><p><span id="宋轶十-富弼-47"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-55">55</a>。</p></li>
<li><p><span id="宋轶十-富弼-48"></span>
富公熙宁中罢相镇亳，常深居养病，罕出视事。时幕府诸公事须禀命，常以状白公，公批数字于纸尾，莫不尽其理。或有难决之事，诸公忧疑不能措手者，相与求见公，公以一二言裁处，徐语它事，诸公晓然，率常失其所疑者。退而叹服，以为世莫可及也。《渑水燕谈录》卷二。《宋朝事实类苑》卷八。</p></li>
<li><p><span id="宋轶十-富弼-49"></span>
富文忠公尤达性理。熙宁中，余守官洛下，公时为亳守，遗余书，托为访荷泽诸禅师影像。余因以偈戏之云：「是身如泡幻，尽非真实相。况兹纸上影，妄外更生妄。到岸不须船，无风休起浪。惟当清静观，妙法了无象。」公答偈曰：「执相诚非，破相亦妄。不执不破，是名实相。」既又以手笔贶余曰：「承此偈见警，美则美矣，理则未然。所谓无可无不可者，画亦得，不画亦得。就其中观像者为不得，不观像者所得如何？禅在甚么处？似不以有无为碍者，近乎通也。思之！思之！」《青箱杂记》卷十。《何氏语林》卷九。《宋稗类钞》卷七。</p></li>
<li><p><span id="宋轶十-富弼-50"></span>
富郑公少好道，自言吐纳长生之术，信之甚笃，亦时为炼烧丹灶事，而不以示人……熙宁初，再罢相，守亳州，公已无意于世矣。圆照大本者，住苏州瑞光寺，方以其道震东南。颖州僧正颙，世号华严者，从之，得法以归。郑公闻而致之于亳，馆于书室，亲执弟子礼。一日旦起，公方听事公堂，颙视室中有书柜数十，其一扃鏁甚严，问之左右，曰：「公常手自启闭，人不得与。」意必道家方术之言，亟使取火焚之，执事者争不得。公适至，问状，颙即告之曰：「吾先为公去一大病矣。」公初亦色微变，若不乐者，已而意定，徐曰：「无乃太虐戏乎！」即不问。自是豁然，遂有得。颙曰：「此非我能为，公当归之吾师。」乃以书偈通圆照，故世言公得法大本。然公晚年于道亦不尽废。薨之夕，有大星陨于寝，洛人皆共见。《岩下放言》卷中。《宋稗类钞》卷七。</p></li>
<li><p><span id="宋轶十-富弼-51"></span>
〔丞相富弼居士〕闻颙禅师主投子，法席冠淮甸，往质所疑。会颙为众登座，见其顾视如象王逥旋。公微有得，因执弟子礼，趋函丈，命侍者请为入室。颙见即曰：「相公已入来，富弼犹在外。」公闻汗流浃背，即大悟，寻以偈寄圆照本曰：「一见颙公悟入深，夤缘传得老师心。东南谩说江山远，目对灵光与妙音。」后奏署颙师号。《五灯会元》卷十六。</p></li>
<li><p><span id="宋轶十-富弼-52"></span>
富丞相一日于坟寺鬀度一僧，贡父闻之，笑曰：「彦国坏了几个，才度得一个。」人问之，曰：「彦国每与僧对语，往往奖予过当，其人恃此傲慢，反以致祸者，攽目击数人矣，岂非坏了乎！」皆大笑。《道山清话》。《读书镜》卷三。</p></li>
<li><p><span id="宋轶十-富弼-53"></span>
熙宁二年，富公判亳州，以提举常平仓赵济言公沮革新法，落武宁节度及平章事，以左仆射判汝州。过南京，张公安道为守，列迎谒骑从于庭，张公不出。或问公，公曰：「吾地主也。」已而富公来见，张公门下客私相谓：「二公天下伟人，其议论何如？」立屏后窃听。张公接富公亦简，相对屹然如山岳。富公徐曰：「人固难知也。」张公曰：「谓王安石乎？亦岂难知者！仁宗皇祐间，某知贡举院，或荐安石有文学，宜辟以考校，姑从之。安石者既来，凡一院之事皆欲纷更之。某恶其人，檄以出，自此未尝与之语也。」富公俛首有愧色。盖富公素喜王荆公，至得位乱天下，方知其奸云。《邵氏闻见录》卷九。《曲洧旧闻》卷二。《读书镜》卷八。</p></li>
<li><p><span id="宋轶十-富弼-54"></span>
王介甫未达，韩子华、富彦国爱其才，皆力荐于朝。王秉政，颇失士望，二公悔恶之。张安道归南京，富公守陈。安道由陈见富公，尊俎闲谈，疾介甫不已。安道略不答，富公曰：「安道是介甫耶？」安道曰：「某何尝谓是，公自不知人，今将何尤？」富公默然无语。《过庭录》</p></li>
<li><p><span id="宋轶十-富弼-55"></span>
见宋神宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E7%A5%9E%E5%AE%97-8">8</a>。</p></li>
<li><p><span id="宋轶十-富弼-56"></span>
富郑公致政归西都，尝著布直裰，跨驴出郊，逢水南巡检，盖中官也，威仪呵引甚盛，前卒呵「骑者下」，公举鞭促驴，卒声愈厉，又唱言：「不肯下驴，则请官位。」公举鞭称名曰：「弼。」卒不晓所谓，白其将曰：「前有一人，骑驴冲节，请官位不得，口称『弼』。」将方悟曰：「乃相公也！」下马执锐，伏谒道左，其候赞曰：「水南巡检唱喏！」公举鞭去。《萍洲可谈》卷三。《贤弈编》卷一。《何氏语林》卷十四。《昨非庵日纂》一集卷十。《宋稗类钞》卷三。</p></li>
<li><p><span id="宋轶十-富弼-57"></span>
洛阳园池多因隋唐之旧，独富郑公最为近辟而景物最胜。……郑公自还政事归第，一切谢绝宾客，燕息此园几二十年，亭台花木皆出其目营心匠，故逶迤衡直，圜爽深密，曲有奥思。《邵氏闻见后录》卷二十四。</p></li>
<li><p><span id="宋轶十-富弼-58"></span>
富韩公居洛，其家圃中凌霄花无所因附而特起，岁久遂成大树，高数寻，亭亭然可爱。韩秉则云：「凌霄花必依他木，罕见如此者，盖亦似其主人耳。」《曲洧旧闻》卷二。</p></li>
<li><p><span id="宋轶十-富弼-59"></span>
凌霄花未有不依木而能生者，惟西京富郑公园中一株，挺然独立，高四丈，围三尺余，花大如杯，旁无所附。宣和初，景华苑成，移植于芳林殿前，画图进御。《老学庵笔记》卷九。</p></li>
<li><p><span id="宋轶十-富弼-60"></span>
〔富〕公清心学道，独居还政堂，每早作，放中门钥，入瞻礼家庙。对夫人如宾客，子孙不冠带不见，平时谢客。文潞公为留守，时节往来。富公素喜潞公，昔同朝，更拜其母，每劝潞公早退，潞公愧谢。既薨，其子朝议名绍廷，字德先，守其家法者也。公两女与其婿及诸外甥皆同居公之第，家事一如公无恙时，毫发不敢变，乡里称之。《邵氏闻见录》卷九。《宋名臣言行录》后集卷二。</p></li>
<li><p><span id="宋轶十-富弼-61"></span>
康节公先与富韩公有旧，公自汝州得请归洛养疾，筑大第，与康节天津隐居相迩。公曰：「自此可时相招矣。」康节曰：「某冬夏不出，春秋时，间过亲旧间。公相招未必来，不召或自至。」公谢客戒子曰：「先生来，不以时见。」康节一日过之，公作诗云：「先生自卫客西畿，乐道安闲绝世机。再命初筵终不起，独甘穷巷寂无依。贯穿百代尝探古，吟咏千篇亦造微。珍重相知忽相访，醉和风雨夜深归。」康节和曰：「道堂闲话尽多时，尘外杯觞不浪飞。初上小车人已静，醉和风雨夜深归。」又题康节《击壤诗集》云：「黎民于变是尧时，便字尧夫德可知。更览新诗名击壤，先生全道略无遗。」其知康节如此。《邵氏闻见录》卷十八。《宋诗纪事》卷十八。</p></li>
<li><p><span id="宋轶十-富弼-62"></span>
邵康节与富韩公在洛，每日晴必同行至僧舍。韩公每过佛寺神祠，必躬身致敬。康节笑曰：「无乃为佞手？」韩公亦笑，自是不为也。《道山清话》。《何氏语林》卷十九。</p></li>
<li><p><span id="宋轶十-富弼-63"></span>
见邵雍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-22">22</a>。</p></li>
<li><p><span id="宋轶十-富弼-64"></span>
见邵雍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-23">23</a>。</p></li>
<li><p><span id="宋轶十-富弼-65"></span>
见邵雍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-24">24</a>。</p></li>
<li><p><span id="宋轶十-富弼-66"></span>
见邵雍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-25">25</a>。</p></li>
<li><p><span id="宋轶十-富弼-67"></span>
彦国富弼之言铺陈，晦叔吕公著之言简当，君实司马光之言优游，伯淳程颢之言条畅。熙宁间，康节邵先生雍作《四贤吟》。《小学绀珠》卷六。《邵氏闻见录》卷十五。</p></li>
<li><p><span id="宋轶十-富弼-68"></span>
有仇生者，少与富郑公善，后以失欢去，游于韩魏公之门。未几，韩、富不协，迁怒仇，谓背有所短也。及魏公卒，富公至不往吊，且欲甘心于仇。或谓仇须面诣谢，仇曰：「刺骨之恨，岂送面可消！但富公正人，韩公君子，短正人于君子之前，能不入于妒妇之条乎？」富公闻之，于是释然。《枫窗小牍》卷下。</p></li>
<li><p><span id="宋轶十-富弼-69"></span>
元丰六年，富公疾病矣，上书言八事，大抵论君子小人为治乱之本。神宗语宰辅曰：「富弼有章疏来。」章惇曰：「弼所言何事？」帝曰：「言朕左右多小人。」惇曰：「可令分析孰为小人。」帝曰：「弼三朝老臣，岂可令分析？」右丞王安礼进曰：「弼之言是也。」罢朝，惇责安礼曰：「右丞对上之言失矣。」安礼曰：「吾辈今日曰『诚如圣谕』，明日曰『圣学非臣所及』，安得不谓之小人！」惇无以对。《邵氏闻见录》卷九。</p></li>
<li><p><span id="宋轶十-富弼-70"></span>
富公为人温良宽厚，泛与人语，若无所异同者。及其临大节，正色慷慨，莫之能屈。智识深远，过人远甚，而事无巨细，皆反复熟虑，必万全无失然后行之。宰相，自唐以来谓之礼绝百僚，见者无长幼皆拜，宰相平立，少垂手扶之。送客，未尝下堦。客坐稍久，则吏从傍唱「相公尊重」，客踧踖起退。及公为相，虽微官及布衣谒见，皆与之抗礼，引坐，语从容，送之及门，视其上马，乃还。自是群公稍稍效之，自公始也。自致仕归西都，十余年，常深居不出。晚年，宾客请见者亦多谢以疾。所亲问其故，公曰：「凡待人，无贵贱贤愚，礼貌当如一。吾累世居洛，亲旧盖以千百数。若有见有不见，是非均一之道；若人人见之，吾衰疾，不能堪也。」士大夫亦知其心，无怨也。尝欲之老子祠，乘小轿过天津桥，会府中徙市于桥侧，市人喜公之出，随而观之，至于安门，市为之空，其得民心也如此。及违世，士大夫无远近、识与不识，相见则以言，不相见则以书，更相吊唁，往往垂泣，其得士大夫心也又如此。《涑水记闻》卷十五。《宋名臣言行录》后集卷二。《宋朝事实类苑》卷八。《锦绣万花谷》前集卷十。</p></li>
<li><p><span id="宋轶十-富弼-71"></span>
富郑公初请功德院，得𠡠额曰「奉亲」。已而乃作两院，共用一名，谓之南奉亲院、北奉亲院。《老学庵笔记》卷四。</p></li>
<li><p><span id="宋轶十-富弼-72"></span>
富郑公治家严整，有二子舍，凡使女、仆辈戒不得互相往来，闺门肃如也。《麈史》卷中。</p></li>
<li><p><span id="宋轶十-富弼-73"></span>
张子韶云，富郑公年八十，书座右曰：「守口如瓶，防意如城。」《自警编》卷二。《宋元学案》卷三。案：《宋元学案》谓「刘器之曰」。</p></li>
<li><p><span id="宋轶十-富弼-74"></span>
〔元丰六年〕夏五月，大星殒于公所居还政堂下，空中如甲马声，登天光台，公焚香再拜，知其将终也。异哉！《邵氏闻见录》卷九。《宋名臣言行录》后集卷二。《古事比》卷一。</p></li>
<li><p><span id="宋轶十-富弼-75"></span>
富文忠甲辰年丙寅月丙午日癸巳时生，韩忠献戊申年庚申月庚申日庚辰时生。昔有善术者云：「富命可及九分，韩不及一二分，功名禄位，弗相上下。」论者莫以为然。厥后忠献薨时才年六十，文忠还政优游自适，十年方捐馆，寿八十。始信术之精微也。《珍席放谈》卷下。</p></li>
<li><p><span id="宋轶十-富弼-76"></span>
洛中耆旧言，伊洛水六十年一泛滥为祥害。自祥符至熙宁中，自福善坡以北，率被昏垫，公私荡没。富公晏夫人尚无恙也，仓卒以浴桶济之而沉。水退，死者众多。《昼墁录》。</p></li>
</ol>
</div>
</div>

  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1"><span class="header-section-number">20</span> 宋人轶事汇编卷十</a></li>
<li><a class="nav-link" href="#%E8%8C%83%E4%BB%B2%E6%B7%B9"><span class="header-section-number">20.1</span> 范仲淹</a></li>
<li><a class="nav-link" href="#%E8%8C%83%E7%BA%AF%E4%BD%91"><span class="header-section-number">20.2</span> 范纯佑</a></li>
<li><a class="nav-link" href="#%E9%9F%A9%E5%9B%BD%E5%8D%8E"><span class="header-section-number">20.3</span> 韩国华</a></li>
<li><a class="nav-link" href="#%E9%9F%A9-%E7%90%A6"><span class="header-section-number">20.4</span> 韩　琦</a></li>
<li><a class="nav-link" href="#%E5%AF%8C-%E5%BC%BC"><span class="header-section-number">20.5</span> 富　弼</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-31.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
