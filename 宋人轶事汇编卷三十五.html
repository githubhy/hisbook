<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>45 宋人轶事汇编卷三十五 | 历史上的一些人</title>
<meta name="author" content="林峰">
<meta name="description" content="45.1 留　正  见宋光宗11。  45.2 赵汝愚  隆兴三年，赵丞相汝愚廷试第一。时外舅为刑部侍郎，胪传既归，明清启云：「适曾称贺否？宗室魁天下，今日创见，可谓熙朝盛事，礼宜为庆。」外舅击节云：「班行中适无一人举此，今无及矣。」太息久之。《玉照新志》卷四。...">
<meta name="generator" content="bookdown 0.26 with bs4_book()">
<meta property="og:title" content="45 宋人轶事汇编卷三十五 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="45.1 留　正  见宋光宗11。  45.2 赵汝愚  隆兴三年，赵丞相汝愚廷试第一。时外舅为刑部侍郎，胪传既归，明清启云：「适曾称贺否？宗室魁天下，今日创见，可谓熙朝盛事，礼宜为庆。」外舅击节云：「班行中适无一人举此，今无及矣。」太息久之。《玉照新志》卷四。...">
<meta name="twitter:card" content="summary">
<meta name="twitter:title" content="45 宋人轶事汇编卷三十五 | 历史上的一些人">
<meta name="twitter:description" content="45.1 留　正  见宋光宗11。  45.2 赵汝愚  隆兴三年，赵丞相汝愚廷试第一。时外舅为刑部侍郎，胪传既归，明清启云：「适曾称贺否？宗室魁天下，今日创见，可谓熙朝盛事，礼宜为庆。」外舅击节云：「班行中适无一人举此，今无及矣。」太息久之。《玉照新志》卷四。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷三十五" class="section level1">
<h1>
<span class="header-section-number">45</span> 宋人轶事汇编卷三十五<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94"><i class="fas fa-link"></i></a>
</h1>
<div id="留-正" class="section level2">
<h2>
<span class="header-section-number">45.1</span> 留　正<a class="anchor" aria-label="anchor" href="#%E7%95%99-%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-留正-1"></span>
见宋光宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E5%85%89%E5%AE%97-11">11</a>。</li>
</ol>
</div>
<div id="赵汝愚" class="section level2">
<h2>
<span class="header-section-number">45.2</span> 赵汝愚<a class="anchor" aria-label="anchor" href="#%E8%B5%B5%E6%B1%9D%E6%84%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-赵汝愚-1"></span>
隆兴三年，赵丞相汝愚廷试第一。时外舅为刑部侍郎，胪传既归，明清启云：「适曾称贺否？宗室魁天下，今日创见，可谓熙朝盛事，礼宜为庆。」外舅击节云：「班行中适无一人举此，今无及矣。」太息久之。《玉照新志》卷四。</p></li>
<li><p><span id="宋轶三十五-赵汝愚-2"></span>
〔赵〕汝愚唱名时，洪文惠公适为右相，侍立上侧，奏言：「近岁宗子甚好学，前举伯摅擢甲科，儒林以为创见。今汝愚遂魁天下，可谓瞻前无邻。本朝故事，科举先寒畯，有官人退居第二。乞只依胪传次序，勿令后来居上，以见麟趾之盛。」天颜有喜，良久曰：「姑循故事。」《云谷杂纪》卷三。</p></li>
<li><p><span id="宋轶三十五-赵汝愚-3"></span>
赵忠定汝愚初登第，谒赵彦端德庄。德庄故余干令，因家焉。故与忠定父兄游，语之曰：「谨毋以一魁寘胸中。」又曰：「士大夫多为富贵诱坏。」又曰：「今日于上前得一二语奖谕，明日于宰相处得一二语褒拂，往往丧其所守者多矣。」忠定拱手曰：「谨受教。」《齐东野语》卷八。《宋稗类钞》卷二。</p></li>
<li><p><span id="宋轶三十五-赵汝愚-4"></span>
赵汝愚初拜相，陈骙自参知政事除知枢密院。赵辞不受相印，乃改枢密使，而陈已供职累日。《容斋三笔》卷九。</p></li>
<li><p><span id="宋轶三十五-赵汝愚-5"></span>
见吴琚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E5%90%B4%E7%90%9A-6">6</a>。</p></li>
<li><p><span id="宋轶三十五-赵汝愚-6"></span>
宁宗既受禅，韩平原所望不过节钺。知合刘弼尝从容告赵忠定曰：「此事侂胄不能无功，亦须分些官职与他。」忠定不答。由是渐有邪谋，迄逐众君子。余友赵从道有诗云：「庆元宰相事纷纷，说着令人暗断魂。好听当时刘弼语，分些官职乞平原。」余亦作一篇云：「斋坛一钺底须悭，坐见诸贤似烟。不使庆元为庆历，也由人事也由天。」《鹤林玉露》丙编卷六。《宋稗类钞》卷三。</p></li>
<li><p><span id="宋轶三十五-赵汝愚-7"></span>
汝愚尝云：「梦孝宗授以汤鼎，揹负白龙升天。」又沈有开尝在汝愚坐曰：「外间传嘉王出判福州，许国公判明州，三军士庶，已推戴相公矣。」又徐谊语人曰：「但得赵家一块肉足矣。」盖指魏王之子，徐国公柄也。楼钥行辞免批答，有「亲为伯父，固非同姓之卿」之语。太学上书，乞尊汝愚为伯父。周成子言「郎君不令」。田澹谓「宁宗非光宗子」。其说非一端。于是右正言李沐首疏其事，劾汝愚以「同姓居相位，非祖宗典故。方太上圣体不康之时，欲行周公故事。倚虚声，植私党，以定策自居，专功自恣」等事。遂罢汝愚相位，出知福州。既而台臣合奏，罢郡与祠。《齐东野语》卷三。</p></li>
<li><p><span id="宋轶三十五-赵汝愚-8"></span>
贬赵〔忠定〕制词，乃傅伯寿所草，韩〔侂胄〕亦先啗之以美官。词曰：「屈牦与广利妄议，武帝戮之于事闻之初；林甫辅明皇不忠，肃宗诛之于论定之后。是皆宗室之为相，卒蹈谴呵而寘刑。」盖窃东坡惧吕惠卿之故智也。赵听制，手持象简，不知轻重云。《四朝闻见录》乙集。</p></li>
<li><p><span id="宋轶三十五-赵汝愚-9"></span>
赵忠定横遭迁谪，去国之日，天为雨血，京城人以盆盎贮之，殷殷然。《四朝闻见录》甲集。《南宋杂事诗》卷一。参见周端朝<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%91%A8%E7%AB%AF%E6%9C%9D-2">2</a>。</p></li>
<li><p><span id="宋轶三十五-赵汝愚-10"></span>
见赵鼎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E8%B5%B5%E9%BC%8E-25">25</a>。</p></li>
<li><p><span id="宋轶三十五-赵汝愚-11"></span>
宋赵汝愚〔题福州鼓山〕诗：「几年奔走厌尘埃，此日登临亦快哉。江月不随流水去，天风常送海涛来。」朱文公摘诗中「天风海涛」字题扁，严次山有《水龙吟》题于壁。《山堂肆考》卷一百七十四。《坚瓠戊集》卷四。</p></li>
<li><p><span id="宋轶三十五-赵汝愚-12"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-4">4</a>。</p></li>
<li><p><span id="宋轶三十五-赵汝愚-13"></span>
〔赵〕忠定季子崇实，闲因与予商榷骈俪，以为：「此最不可忽。先公居政地，闲以此观人，至尺牍小简亦然，盖不特骈俪。或谓先公曰：『或出于他人之手，则难于知人矣。』先公曰：『不然，彼能倩人做好文字，其人亦不碌碌矣。』此先公抡才报国之一端也。」《四朝闻见录》甲集。</p></li>
<li><p><span id="宋轶三十五-赵汝愚-14"></span>
丰乐楼旧为众乐亭，又改耸翠楼，政和中改今名。淳祐间，赵京尹与重建，宏丽为湖山冠。又甃月池，立秋千，梭门植花木，构数亭。春时游人繁盛，旧为酒肆，后以学馆致争，但为朝绅同年会拜乡会之地。林晖、施北山皆有赋。赵忠定《柳梢青》云：「水月光中，烟霞影里，涌出楼台。空外笙箫，云间笑语，人在蓬莱。　天香暗逐风回。正十里、荷花盛开。买个小舟，山南游遍，山北归来。」吴梦窗尝大书所赋《莺啼序》于壁，一时为人传诵。《武林旧事》卷五。《词林纪事》卷十。</p></li>
<li><p><span id="宋轶三十五-赵汝愚-15"></span>
庆元党论之兴，中书舍人陈傅良追削家居。嘉泰会赦，复官予祠。制词曰：「日者宗相当国，凶愎自用，论者指为大奸，似矣。盍亦考其所以然，盖一妄庸人耳。何物小子，敢名元恶。而一时士大夫逐臭附炎，几有二王、刘、李之号，朕甚悯之。」其词盖皆顺时好，指赵忠定汝愚也。《四朝闻见录》丁集。</p></li>
<li><p><span id="宋轶三十五-赵汝愚-16"></span>
嘉定初，赵忠定赐谥曰忠愍。大臣死非其罪，故以「愍」易名。其家上疏自列，以为子孙所不忍闻，改「愍」为「定」，然没其实矣。家集欲以「庆元丞相」为名，又以庆元亦有他相，故但曰《赵忠定集》。《四朝闻见录》丁集。</p></li>
</ol>
</div>
<div id="赵崇模" class="section level2">
<h2>
<span class="header-section-number">45.3</span> 赵崇模<a class="anchor" aria-label="anchor" href="#%E8%B5%B5%E5%B4%87%E6%A8%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-赵崇模-1"></span>
〔赵〕忠定去国，药局赵师劭上书宁皇，请斩忠定以谢天下，盖欲媚韩也。忠定之事既白，后溪刘左史光祖适帅荆、襄，辟公之子崇模为机幕。刘公未知师劭事，先辟其弟某。崇模与危公稹为同年，嘱危草牋以谢刘公云：「今闻其弟之当来，欲使为寮而并处。念交游之雠不同国，而况天伦？无羞恶之心则非人，是乖风教。故胜母之里不可入，迫人之驿不可居。岂容同堂合席之至懽，乃有操戈入室之遗类？纵罪不相及，然水中之蠏且将避之；倘机或未忘，则海上之鸥不当下矣。窃谓父子之闲，宁闲于存没；宾主之际，则在于从违。且昔辱甄收，本见齿忠臣之后；若今惟苟合，是玷名恶子之中。得士如斯，在公焉用？」刘公得崇模牋，愕寘几上，即草檄勒回师劭弟。请斩忠定，师劭也，其弟固不预。崇模义不得与之同游。《四朝闻见录》甲集。</li>
</ol>
</div>
<div id="京-镗" class="section level2">
<h2>
<span class="header-section-number">45.4</span> 京　镗<a class="anchor" aria-label="anchor" href="#%E4%BA%AC-%E9%95%97"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-京镗-1"></span>
近时京丞相仲远，豫章人也，崛起寒微，祖父皆火化，无坟墓，每寒食则野祭而已。《鹤林玉露》丙编卷六。</p></li>
<li><p><span id="宋轶三十五-京镗-2"></span>
思陵之丧，北人来吊，京仲远以中书门下省检正诸房公事充报谢使，步军司计议官刘端仁副之。仲远至汴京，北人循例赐宴，仲远辞乐，北人不从，相持凡十日，竟撤乐，乃赴。上甚器之。及还朝，上谕大臣曰：「镗此节可嘉。寻常人多言节义，须遇事乃见。」及进呈，迁秩。上曰：「镗专对可嘉，当转两官。端仁亦比类。」周子充等言：「不必问转官，在圣意除擢可也。」上曰：「只依例转官，便与除擢。」又曰：「此事全是京镗，若刘端仁所谓因人成事者，镗则毛遂也。镗除侍从，端仁亦当稍旌别，可令枢密院进拟，除环卫官。」于是诏京镗将命执礼可嘉，为朝请郎、权工部侍郎。刘端仁为修武郎、左骁卫郎将。而武经大夫、京畿第二将、国信所通事田愿亦迁武节大夫。十五年六月壬辰也。后四十日，蜀帅赵子直以疾求去。上谕大臣曰：「汝愚召赴行在，京镗人才磊落，可除待制、四川制置。」子直闻之，谓人曰：「镗望轻资浅，岂可当此方面。」由是两人有隙。《建炎以来朝野杂记》乙集卷十二。</p></li>
<li><p><span id="宋轶三十五-京镗-3"></span>
光尧之丧，金虏来吊祭，京仲远以检正假礼部尚书为报谢使，康元弼馆伴。虏锡燕汴京，仲远与郊劳使康元弼言，请免燕，不许。请撤乐，如告哀遗留使，亦不许。至期，虏促入席，传呼不绝。仲远曰：「若不撤乐，有死而已，不敢即席。」元弼等知不可夺，乃传言曰：「请先拜酒果之赐，徐议撤乐。」仲远方率其属拜受。北典签者连呼曰：「北朝燕南使，敢不即席！」声甚厉，仲远趋退复位，甲士露刃闭门，仲远命左右叱曰：「南使执礼，何物卒徒，乃敢无礼！」排闼而出，元弼等以闻其主。仲远留馆俟命，赋诗曰：「鼎湖龙驭去无踪，三遣行人意则同。凶礼强更为吉礼，夷风终未变华风。设令耳与笙镛末，只愿身麋鼎镬中。已办淹留期得请，不辞筑馆汴江东。」越七日，竟获免乐之命。既还，孝宗劳之曰：「卿能执礼，为朕增气，何以赏卿？」对曰：「虏畏陛下威德，非畏臣也。正使臣死于虏，亦常分也，敢觊赏乎！」上喜，谓宰相曰：「京镗，今之毛遂也。」除权侍郎，以至大用。《鹤林玉露》甲编卷五。《娱书堂诗话》卷下。《海湖新闻夷坚续志》前集卷一。《尧山堂外纪》卷六十二。《宋稗类钞》卷三。</p></li>
<li><p><span id="宋轶三十五-京镗-4"></span>
欧阳子谥文忠，京丞相镗以善事韩〔侂胄〕，亦谥文忠。后以公论，谓不宜以谥欧阳者谥镗，改谥文穆。无名子作诗曰：「一在庐陵一豫章，文忠文穆两相望。大家飞上梧桐树，自有旁人说短长。」《四朝闻见录》甲集。《尧山堂外纪》卷六十二。《宋诗纪事》卷九十六。</p></li>
</ol>
</div>
<div id="谢深甫" class="section level2">
<h2>
<span class="header-section-number">45.5</span> 谢深甫<a class="anchor" aria-label="anchor" href="#%E8%B0%A2%E6%B7%B1%E7%94%AB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-谢深甫-1"></span>
谢深甫，台州人，家本寒微，父母赁舂以食。父之友某，招深甫教子，一夕宾主对饮，夜半酒渴，无从得水，窗前有梨方熟，遂登树啖之，群犬环吠，深甫不敢下。主人梦黑龙蟠树上，为犬所吠惊觉。开户视之，见树上有黑物，诃问何人，深甫曰：「我也。」逐犬，深甫下，主人奇之，遂妻以女。深甫始不过读《兔园》耳，得妻后，始学作程文，领乡荐。妻家亦贫，但稍稍自给，深甫草履赴省，宿于逆旅，明发，不颒面而遁。至曹娥渡，渡子必得若干乃载，深甫予之钱少，渡子不肯，曰：「不怕汝作转运黥我。」深甫乃从他处渡。至嵊县，宿古庙中，祝遇之厚，又饮以酒，深甫讶之。祝曰：「夜梦神告我，明日当有宰相来宿，必官人也。」深甫焚香祝曰：「若成名，当为县官，使庙貌一新。」果登第，遂注嵊县主簿，修庙焉。后为浙漕，至曹娥，召渡子谓曰：「今竟何如？」渡子伏地请罪，深甫笑曰：「吾岂果黥汝。」厚赐之使去，曰：「台州秀才往来，勿取渡钱也。」《西湖游览志余》卷二十二。《坚瓠秘集》卷一。</p></li>
<li><p><span id="宋轶三十五-谢深甫-2"></span>
台州旧有谣云：「下渡沙涨出宰相。」至谢子肃为相，果验。《林下偶谈》卷二。</p></li>
</ol>
</div>
<div id="韩侂胄" class="section level2">
<h2>
<span class="header-section-number">45.6</span> 韩侂胄<a class="anchor" aria-label="anchor" href="#%E9%9F%A9%E4%BE%82%E8%83%84"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-韩侂胄-1"></span>
王宣子尝为太学博士，适一婢有孕而不容于内，出之女侩之家。韩平原之父同乡，与之同朝，无子，闻王氏有孕婢在外，遂明告而纳之。未几得男，即平原也。《癸辛杂识》续集下。</p></li>
<li><p><span id="宋轶三十五-韩侂胄-2"></span>
绍熙间，有医邢氏，精艺绝异。时韩平原知合门事，将出使，俾之诊脉，曰：「和平无可言，所可忧者，夫人耳。知合回轺日，恐未必可相见也。」韩妻本无疾，怪其妄诞不伦，然私忧之。洎出疆甫数月，而其妻果殂。《齐东野语》卷十八。</p></li>
<li><p><span id="宋轶三十五-韩侂胄-3"></span>
韩平原倾赵子直，罢政远窜，薨于古酃。讣闻，有无名子作诗大书于朝天门下云：「两手旋干复转坤，群邪何事肆流言。狼胡跋疐伤周旦，鱼腹衔冤葬屈原。一死固知公所欠，孤忠犹赖史长存。九原若见韩忠献，休说渠家末世孙。」《钱塘遗事》卷二。</p></li>
<li><p><span id="宋轶三十五-韩侂胄-4"></span>
韩侂胄用事，遂逐赵忠定。凡不附己者，指为道学尽逐之。已而自知「道学」二字，本非不美，于是更目之为伪学。臣僚之荐举，进士之结保，皆有「如是伪学者，甘伏朝典」之辞。一时嗜利无耻之徒，虽尝附于道学之名者，往往旋易衣冠，强习歌鼓，欲以自别。《齐东野语》卷十一。</p></li>
<li><p><span id="宋轶三十五-韩侂胄-5"></span>
见吴琚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E5%90%B4%E7%90%9A-8">8</a>。</p></li>
<li><p><span id="宋轶三十五-韩侂胄-6"></span>
〔韩〕侂胄知上之信用王德谦也，阳与之为义兄弟，相得懽甚。一日谓德谦曰：「哥哥有大勋劳，宜建节钺。」王曰：「我阉官也，有此例乎？弟弟毋误我。」侂胄曰：「已奏之上，行且宣麻矣。」王唯唯，以为疑。何澹时为中丞，侂胄密谕之曰：「德谦苦要节钺，上重违之，已草制。中丞宜卷班以出。」翌日廷播，何悉如所教，继即合台疏德谦罪，乞行窜殛。德谦犹持侂胄袖以泣，曰：「弟弟误我。」侂胄徐谓曰：「哥哥放心，略出北关数里，便有诏追，只俟罢了何中丞耳。」德谦犹信其说，拜而嘱之，竟死贬所。何遂迁政府，侂胄盖尝许之也。德谦既逐，自此内批皆侂胄自为之矣。《四朝闻见录》乙集。</p></li>
<li><p><span id="宋轶三十五-韩侂胄-7"></span>
庆元间，有宿儒，以文名入鼇掖为承旨，朝议谓且大用。会韩平原有归子曰葎，先钤吴门兵时，出妾方娠，鬻当湖臣室鲁氏，得男焉，葎也。既贵，无他子，遂以重币请于鲁而归之。始至，而平原适有恩制当降麻，偶不详知，遂于廷纶中，用鲁公拜后事，意盖指忠献耳。有欲进者忌之，摘其语，谓含讥刺。平原读之，见其姓之偶符，大怒，不逾月，遂去国，终其身不复用。《桯史》卷九。</p></li>
<li><p><span id="宋轶三十五-韩侂胄-8"></span>
韩平原在庆元初，其弟仰胄为知合门事，颇与密议，时人谓之大小韩。求捷径者争趋之。一日内燕，优人有为衣冠到选者，自叙履历材艺，应得美官，而留滞铨曹，自春徂冬，未有所拟，方徘徊浩叹。又为日者弊帽持扇过其旁，遂邀使谈庚甲，问以得禄之期，日者厉声曰：「君命甚高，但于五星局中，财帛宫若有所碍。目下若欲亨达，先见小寒，更望成事，必见大寒可也。」优盖以寒为韩，侍燕者皆缩颈匿笑。余忆庆元己未岁，如中都，道徽之祁门，夜憇客邸，见壁间一诗，漫味语意，乃天族之诚南宫者所作，其辞曰：「蹇卫冲风怯晓寒，也随举子到长安。路人莫作亲王看，姓赵如今不似韩。」旁有何人细书八字，墨迹尚新，但云「霍氏之祸，萌于骖乘」而已。《桯史》卷五。《西湖游览志余》卷四。《尧山堂外纪》卷六十二。《坚瓠戊集》卷二。《宋稗类钞》卷六。</p></li>
<li><p><span id="宋轶三十五-韩侂胄-9"></span>
嘉泰末年，平原公恃有扶日之功，凡事自作威福，政事皆不由内出。会内宴，伶人王公瑾曰：「今日政如客人卖伞，不油里面。」《白獭髓》。《坚瓠乙集》卷四。</p></li>
<li><p><span id="宋轶三十五-韩侂胄-10"></span>
姑苏地名韩墩，产梨为天下冠，比之诸梨，其香异焉，中都谓之「韩墩梨」。后因光皇御讳，改为「韩村梨」。至侂胄专国，餽之者不敢谓「韩村」，直曰「韩梨」。因此皆谓「韩梨」矣。《四朝闻见录》戊集。《南宋杂事诗》卷五。</p></li>
<li><p><span id="宋轶三十五-韩侂胄-11"></span>
〔韩〕侂胄有爱姬小故而出，钱塘知县程松闻之，亟赂牙侩，以八百千市之。至则盛供帐舍之中堂，夫妇上食，事之甚谨。姬惶恐莫知所为。居数日，侂胄意解，复召之，则知其事，大怒。松即上谒曰：「顷闻有郡守赴阙者，欲得斯人，惧远方小吏不识事体，他日有误钧颜。某忝为赤县，职所当知，故为王取之耳。」侂胄意稍解。姬既再入，侂胄尚未平，姬具言松所以谨待之礼。侂胄大喜，即日躐除太府寺丞，后两旬迁监察御史，逾年擢右正言，数月迁右谏议大夫。既而满岁未迁，殊怏怏，乃市一妾献之，名松寿。侂胄遣问之曰：「奈何与大谏同名？」答曰：「欲使疵贱姓名常达钧听耳。」侂胄怜之，遂除同知枢密院事。《庆元党禁》。《西湖游览志余》卷四。《坚瓠丁集》卷三。《宋稗类钞》卷二。</p></li>
<li><p><span id="宋轶三十五-韩侂胄-12"></span>
韩侂胄却生日贺仪，仰进奏官遍行关报。……时士大夫或献红锦壁衣，承尘地衣之属，修广高下皆与中堂等，盖密量其度以为之，又有献红牙果卓、珍珠搭幡。其后或遇侂胄生日，大臣以下皆排列所献于天庆观之庑下，都人竞往观焉。《续宋编年资治通鉴》卷十三。《南宋杂事诗》卷一。</p></li>
<li><p><span id="宋轶三十五-韩侂胄-13"></span>
丁巳岁，侂胄生辰，宰执侍从至四方牧守皆上礼为寿。直宝文阁、四川茶马献红锦壁衣、承尘地衣之属，修广高下皆与中堂等，盖密量其度而为之也。吏部尚书献红牙果卓十位，众已骇之。权工部尚书献真珠搭裆十副，光彩夺目，盖大长公主奁中故物。司农卿兼知临安府最后至，出小合，曰：「寒生无以为献，有少果核，姑侑一觞。」启之，乃粟金蒲萄小架，上有大北珠百枚，众皆惭沮。《庆元党禁》。</p></li>
<li><p><span id="宋轶三十五-韩侂胄-14"></span>
《朝野杂记》所载韩平原送寿礼物，各列之天庆观廊间，观者为之骇然。《癸辛杂识》后集。</p></li>
<li><p><span id="宋轶三十五-韩侂胄-15"></span>
高文虎之子似孙为秘书郎，因其诞日，献诗九章，每章用一「锡」字，侂胄当之不辞。《两朝纲目备要》卷十。</p></li>
<li><p><span id="宋轶三十五-韩侂胄-16"></span>
宁宗恭淑后上仙，而曹氏为婕妤。平原特以为亲属，偶值真里富国进驯象至，平原语王公瑾曰：「不闻有真里富国。」公瑾曰：「如今有假杨国忠。」平原虽憾之，而无罪加焉。《白獭髓》。《南宋杂事诗》卷六。</p></li>
<li><p><span id="宋轶三十五-韩侂胄-17"></span>
〔婕妤曹氏〕姊妹，通籍禁中，皆为女冠。赐号「虚无自然先生」者、「左右街道录」者，皆厚于韩侂胄，或谓亦与之。《朝野遗记》。《南宋杂事诗》卷六。</p></li>
<li><p><span id="宋轶三十五-韩侂胄-18"></span>
见赵师<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%B5%B5%E5%B8%88-4">4</a>。</p></li>
<li><p><span id="宋轶三十五-韩侂胄-19"></span>
侂胄所幸妾，同甘苦者为三夫人，号「满头花」。新进者曰四夫人，至通宫籍，慈明尝召入貌，赐坐以示优宠。四夫人者，即与慈明偶席，盖𫘤也，慈明心衔之。迨韩为郑发所刺，诸婢皆遣还其父母，慈明特旨令京尹杖四夫人而遣之。《四朝闻见录》戊集。</p></li>
<li><p><span id="宋轶三十五-韩侂胄-20"></span>
南园，乃慈福所赐韩〔侂胄〕者，幽极深，凡三日而后徧。而掌园者金其姓，皆武爵之近上者。听其满口皆称曰「师」、「王」。师谓太师，王谓郡王。韩居太室，三茅之旁，扫石坛以煆大丹，命余道人候火，人不得而见之，外疑其为仙。《四朝闻见录》戊集。</p></li>
<li><p><span id="宋轶三十五-韩侂胄-21"></span>
〔韩侂胄南园〕中有亭曰「晚节香」，植菊二百种，亦取其祖诗句。《四朝闻见录》戊集。</p></li>
<li><p><span id="宋轶三十五-韩侂胄-22"></span>
韩侂胄阅古堂图书，皆出于向冰若水鉴定。《研北杂志》卷上。</p></li>
<li><p><span id="宋轶三十五-韩侂胄-23"></span>
〔韩〕侂胄将举兵，先以叶适直学士院，盖借其名使草出师诏也。适喻其意，坚辞三四，不受，于是用李壁草之。《两朝纲目备要》卷九。《笔麈》。《南宋杂事诗》卷一。</p></li>
<li><p><span id="宋轶三十五-韩侂胄-24"></span>
开禧兵端既启，国用浸亏。侂胄上表，自请以家藏先朝锡予金器六千两上之。宁皇优诏奖谕，仍允其请。天下皆笑韩之欺君。《四朝闻见录》戊集。</p></li>
<li><p><span id="宋轶三十五-韩侂胄-25"></span>
韩侂胄用兵既败，为之须鬓俱白，困闷莫知所为。优伶因上赐侂胄宴，设樊迟、樊哙，旁有一人曰樊恼。又设一人揖问：「迟，谁与你取名？」对以「夫子所取」。则拜曰：「是圣门之高弟也。」又揖问哙曰：「尔谁名汝？」对曰：「汉高祖所命。」则拜曰：「真汉家之名将也。」又揖恼云：「谁名汝？」对以「樊恼自取。」又因郭倪，郭果败，因赐宴以生菱进于桌。上命二人移桌，忽生菱堕地尽碎。其一人云：「苦苦苦，坏了许多生菱，一作「灵」。只因移果卓。」《四朝闻见录》戊集。《湖海新闻夷坚绩志》前集卷一。《南宋杂事诗》卷五。案：郭果，疑为「郭倬」。</p></li>
<li><p><span id="宋轶三十五-韩侂胄-26"></span>
韩用事岁久，人不能平，又所引用，率多非类，天下大计，不复白之上。有市井小人以片纸摹印乌贼出没于潮，一钱一本以售。儿童且诵言云：「满潮都是贼，满潮都是贼。」京尹廉而杖之。又有卖浆者，敲其盏以唤人曰：「冷底吃一盏，冷底吃一盏。」「冷」谓韩、「盏」谓斩也。亦遭杖。不三月，而韩为郑发所刺，及籍其家，得所收真圣语，末一句云「遭他罗网祸非轻」，又一句云「远窜遐荒始得平」。韩尝怪其言。《四朝闻见录》戊集。《古谣谚》卷六十二。</p></li>
<li><p><span id="宋轶三十五-韩侂胄-27"></span>
〔韩侂胄〕一日过南园山庄，赵师偕行。至东村别墅，桑麻掩映，鸡犬相闻……一牧童骑犊且行且歌曰：「朝出耕田暮饭牛，林泉风月两悠悠。九重虽窃阿衡贵，争得功名到白头。」师呵曰：「平章在此，谁敢唐突。」牧童笑曰：「吾但识山中宰相，安知朝内平章？」胄曰：「宰相何人？奈未识荆。」童曰：「公如欲见，枉驾草庐。」欣然而行，至，则竹篱茅舍，石磴藤床，书画琴棋，亦甚整洁，屏间有二律诗，其一曰：「病国妨贤主势孤，生民无计乐樵苏。伪名枉玷朱元晦，谋逆空污赵汝愚。羊质虎皮千载耻，民膏血脉一时枯。若知不可同安乐，早买扁舟客五湖。」其二曰：「定策微劳总是空，一时狐假处威风。不知积下滔天罪，尚欲谋成盖世功。披露奸心愚幼主，彰闻恶德辱先公。玉津园内行天讨，怨血空流杜宇红。」胄阅毕，勃然变色。方欲促驾，童报曰：「主人至矣。」乃见一叟庞眉鹤发，深衣幅巾，扶笻而来，年可七八旬，态度闲雅，自称袁处士，揖胄进曰：「贵人光贲，有失祗迎，乞恕不恭之罪。」揖逊而坐。胄徐曰：「屏间之诗，何人所作？」处士答曰：「老朽写怀，不意见让于贵人也。」胄曰：「军国重事，谁敢私议？」处士笑曰：「太师挟振主之威，操不赏之权，群小盈朝，国事日非，土崩瓦解，可立而待。虽欲建恢复之功，诚恐北方未可图，而南方已骚动矣。愚意势倒冰山，危如朝露，诚孔子所谓不在颛臾，而在萧墙之内也。太师其审图之。」胄面色如土，左右欲兵之。胄叹曰：「真谅士也！」扶而去之。《问奇类林》卷八。《古谣谚》卷五十三。</p></li>
<li><p><span id="宋轶三十五-韩侂胄-28"></span>
韩平原尝为南海尉，延一士人作馆客，甚贤而文。既别，音问杳不通。平原当国，尝思其人。一日，忽来上谒，盖已改名登第数年矣。一见欢甚，馆遇极厚。尝夜阑酒罢，平原屏左右，促膝问曰：「某谬当国秉，外间议论若何？」其人太息曰：「平章家族，危如累卵矣，尚复何言！」平原愕然问故，对曰：「是不难知也。椒殿之立，非出于平章，则椒殿怨矣。皇子之立，非出于平章，则皇子怨矣。贤人君子，自朱熹、彭龟年、赵汝愚而下，斥逐贬死，不可胜数，则士大夫怨矣。边衅既开，三军暴骨，孤儿寡妇之哭声相闻，则三军怨矣。并边之民，死于杀掠，内地之民，死于科需，则四海万姓皆怨矣。丛是众怨，平章何以当之？」平原默然久之，曰：「何以教我？」其人辞谢再三，固问，乃曰：「仅有一策，主上非心黄屋，若急建青宫，开陈三圣家法，为揖逊之举，则皇子之怨，可变而为恩，而椒殿退居德寿，虽怨无能为矣。于是辅佐新君，涣然与海内更始。曩时诸贤，死者赠恤，生者召擢。遣使聘虏，释怨请和，以安边境。优犒诸军，厚恤死士，除苛解嬺，尽去军兴无名之赋，使百姓有更生之意。然后选择名儒，逊以相位，乞身告老，为绿野之游，则易危为安，转祸为福，或者其庶几乎？」平原犹豫不能决。欲留其人，处以掌故，其人力辞，竟去。未几祸作。《鹤林玉露》乙编卷二。《西湖游览志余》卷四。</p></li>
<li><p><span id="宋轶三十五-韩侂胄-29"></span>
韩以春日宴族于西湖，用土为偶，名曰黄胖，以线系其首，累至数十人。游人以为土宜。韩售之以悦诸婢，令族党仙胄赋之云云，「一朝线断他人手，骨肉皆为陌上尘。」侂胄大不悦。仙胄家于会稽，以侂胄故，有官不仕。韩败，竟保其族云。《四朝闻见录》戊集。</p></li>
<li><p><span id="宋轶三十五-韩侂胄-30"></span>
韩侂胄暮年，以冬月游西湖，画船花舆，遍览南北二山之胜，末乃置宴于南园，族子判院与焉。席间有献牵丝傀儡为土偶负小儿者，名为迎春黄胖。韩顾族子：「汝名能诗，可咏此。」即承命一绝云：「脚踏虚空手弄春，一人头上要安身。忽然线断儿童手，骨肉都为陌上尘。」韩大不乐，不终宴而归，未几祸作。《谈薮》。《西湖游览志余》卷四。《昨非庵日纂》二集卷八。《尧山堂外纪》卷六十二。《宋稗类钞》卷六。《宋诗纪事》卷九十六。</p></li>
<li><p><span id="宋轶三十五-韩侂胄-31"></span>
韩侂胄看弄傀儡，令包道成作诗：「一人头上又安人，脚踏空虚舞弄春。莫教线断儿童手，骨肉都为陌路尘。」《吹剑四录》。</p></li>
<li><p><span id="宋轶三十五-韩侂胄-32"></span>
杨次山与皇后谋，俾王子荣王曮入奏，言「侂胄再启兵端，谋危社稷」，上不答。皇后从旁力请再三，欲从罢黜，上亦不答。后惧事泄，于是令次山于朝行中择能任事者。时史弥远为礼部侍郎、资善堂翊善，遂欣然承命。钱参政象祖尝以谏用兵贬信州，乃先以礼召之。礼部尚书卫泾、著作郎王居安、前右司郎官张镃，皆预其谋。议既定，始以告参政李壁。前一日，弥远夜易服，持文书往来二参第。时外间籍籍有言其事者。一日，侂胄在都堂，忽谓李参曰：「闻有人欲变局面，相公知否？」李疑事泄，面发赤，徐答曰：「恐无此事。」而王居安在馆中，与同舍大言曰：「数日之后，耳目当一新矣。」其不密如此。弥远闻之大惧，然未有杀之之意，遂谋之张镃。镃曰：「势不两立，不如杀之。」弥远抚几曰：「君真将种也，吾计决矣。」时开禧三年十一月二日，侂胄爱姬三夫人号「满头花」者生辰。张镃素与之通家，至是，移庖侂胄府，酣饮至五鼓。其夕，周筠闻其事，遂以覆帖告变。时侂胄已被酒，视之曰：「这汉又来胡说。」于烛上焚之。初三日，将早朝，筠复白其事，侂胄叱之曰：「谁敢？谁敢？」遂升车而去。甫至六部桥，忽有声诺于道旁者，问为何人，曰：「夏震。」时震以中军统制权殿司公事，选兵三百俟于此。复问：「何故？」曰：「有旨，太师罢平章事，日下出国门。」曰：「有旨，吾何为不知？必伪也。」语未竟，夏挺、郑发、王斌等，以健卒百余人，拥其轿以出，至玉津园夹墙内，挝杀之。是夕之事，弥远称有密旨。钱参政欲奏审，史不许，曰：「事留，恐泄。」遂行之。是夕，史彷徨立候门首，至晓犹寂然，至欲易衣逃去。而宰执皆在漏舍以俟。既而侂胄前驱至，传呼太师来。钱、李二公疑事泄，皆战栗无人色。俄而寂不闻声，久之，夏震乃至，白二公曰：「已了事矣。」钱参政乃探怀中堂帖授陈自强曰：「有旨，太师及丞相皆罢。」陈曰：「何罪？」钱不答，于是揖二公，遂登车去。是夕，使侂胄不出，则事必泄矣。二参继赴延和殿奏事，遂以窜殛侂胄闻，上愕然不信。及台谏交章论列，三日后，犹未悟其死。盖此夕之谋，悉出于中宫及次山等，宫省事秘，不能详也。遂下诏暴侂胄首开兵端等罪，官籍其家。而夫人张氏、王氏闻变，尽取宝货碎之。其后二人皆坐徒断。《齐东野语》卷三。《宋稗类钞》卷一。</p></li>
<li><p><span id="宋轶三十五-韩侂胄-33"></span>
开禧间，慈明阴赞宁皇诛韩侂胄，出御批三。其一以授钱象祖、卫泾、史弥远，其一以授张镃，又其一以授李孝纯。二批俱未发，独象祖亟授殿岩夏震。震初闻欲诛韩，有难色，及视御批，则曰：「君命也，震当效死。」翌日，震遂遣其帐下郑发、王斌，邀韩车于六部桥，径出玉津园夹墙，用铁鞭中韩阴乃死。韩裹软缠，故难中。地名磨刀坑。……御批云：「已降御笔付三省，韩侂胄已与在外宫观，日下出国门，仰殿前司差兵士三十人防护，不许疎失。」后有虎符印，盖牙章也，文曰「如律令」，本汉制云。震以御笔建为巨阁，刻之乐石，命其属为之记。初时，御笔皆侂胄矫为，及是皆慈明所书。发、斌排韩车，语以「有御笔押平章出国门」。韩仓忙曰：「御笔我所为也。」行至玉津，许郑发以节度使，郑不从。又曰：「我当出北关门，如何出候潮门？」又曰：「我何罪？」又语发以「何得无礼大臣」？郑叱以国贼而鞭之，归报震。震直趋省中。时钱象祖、陈自强犹在省，震至，钱不觉起而问之曰：「了事否？」震曰：「已了事。」象祖始诵言韩已诛，陈作而再拜钱，且辞象祖，乞以同寅故，保全末路。象祖许之。……先是，有告御批之谋于韩者，韩答以当以死报国。及告之者甚苦，告者即周筠。侂胄始与自强谋。自强荐林行可为谏议大夫，欲于诛韩日上殿，一网尽扫象祖以下出国门，韩居中应之。幸韩不得入内，若韩用私人小车径自龢宁门入，斌、发必不觉，则谋韩者虀粉矣。然诛韩之计甚疎，王大受、赵汝谈皆预始谋，至书所欲施行之事于掌，一有「记」字。幸不败尔，败则慈明、景宪殆哉。时宁皇闻韩出玉津园，亟用笺批殿司：「前往追回韩太师。」慈明持笺泣，且对上以「他要废我与儿子」，又以「杀两国百万生灵，若欲追回他，我请先死」。宁皇收泪而止，慈明遂□笺云。《四朝闻见录》丙集。</p></li>
<li><p><span id="宋轶三十五-韩侂胄-34"></span>
或云韩信为吕氏所杀，韩通为杜后所杀，韩侂胄为杨后所杀，韩震为谢后所杀，四人皆将相，皆死于妇人之手，亦异矣。《癸辛杂识》前集。</p></li>
<li><p><span id="宋轶三十五-韩侂胄-35"></span>
韩平原被诛之夕，乃其宠姬四夫人诞辰，张功甫移庖大燕，至五更方散，大醉几不可起。干办府事周筠以片纸入投云：「闻外间有警，不佳，乞关合门免朝。」韩怒曰：「谁敢如此！」至再三，皆不从。乃盥栉，取瑞香番罗衣一袭衣之，登车而往。旋即殿司军已围遶府第矣。是夕所用御前乐部伶官皆闭置于内，饥饿三日始放去。时赵元父祖母蕲国夫人徐氏，与其母安部头皆在府中，目击其事。其后斥卖其家所有之物，至于败衣破絮亦各分为小包，包为价若干。时先妣母谩以数券得一包，则皆妇人弊鞋也。方恚恨以为无用，欲弃之，疑其颇重，则内藏大北珠二十粒。盖诸婢一时藏匿为逃去之计，适仓惶遗之云耳。《癸辛杂识》后集。《西湖游览志余》卷四。《尧山堂外纪》卷六十二。《坚瓠癸集》卷三。</p></li>
<li><p><span id="宋轶三十五-韩侂胄-36"></span>
群婢放逐之时，韩门眷至有三数辈皆称为某妾某人父母者，盖其宛转而入皆为父母。官中遂命愿认为父母者，听除首饰衣服之外，不许以奁载出，金钗至满头，衣服至著数袭。市人利其物，而因可以转贸其身，故相竞相逐，愿为之父母。至有引群妾之裾、必欲其同归者，亦足笑也。《四朝闻见录》戊集。《宋稗类钞》卷二。</p></li>
<li><p><span id="宋轶三十五-韩侂胄-37"></span>
韩侂胄封平原郡王，而官至太师，一时献佞过称「师王」，晚年伏诛。钱伯通在政府，奉御笔施行。都下撰为文言曰：「释迦佛，中间坐。胡汉神，立两旁。文殊普贤自鬬，象祖打杀师王。」象祖，乃伯通名也。《同话录》。《西湖游览志余》卷四。《尧山堂外纪》卷六十二。《宋稗类钞》卷一。《宋诗纪事》卷一百。《古谣谚》卷七十。</p></li>
<li><p><span id="宋轶三十五-韩侂胄-38"></span>
韩〔侂胄〕败，籍其家，卧内青䌷帐后如用兵，用罗木自围其寝，防刺也。《四朝闻见录》戊集。《南宋杂事诗》卷五。</p></li>
<li><p><span id="宋轶三十五-韩侂胄-39"></span>
右谏议大夫叶时、殿中侍御史黄畴若、监察御史章燮、余崇龟等上言侂胄专政无君，僭上不道，乞枭其首领，置之淮甸，积尸丛冢之间，以谢天下。三月二十六日乙未，诏临安府遣东南第三副将尹明斲侂胄棺取其首，送江淮制置大使司。《庆元党禁》。</p></li>
<li><p><span id="宋轶三十五-韩侂胄-40"></span>
开禧议和……迺荐王都厢柟代为行人，王往返至四。虏有一伴使颜元者，问韩侂胄是甚么人，答云：「魏公之孙，吴太后之肺腑，有拥佑之勋。」又问云：「宫里如何信任他？不知去得他否？」王答云：「大臣去留，出自圣断。」伴使就怀中取出本朝省劄：韩侂胄，军怒已击死。王为之惊骇。《贵耳集》卷下。</p></li>
<li><p><span id="宋轶三十五-韩侂胄-41"></span>
王柟以出使在金虏帐。一日，金人呼柟问韩太师何如人？柟因盛称其忠贤威略。虏徐以边报示之曰：「如汝之言，南朝何故诛之？」柟窘惧不能对。于是无厌之求，难塞之请，皆不敢与较，一切许之，以为脱身之计。及归，乃以金人欲求侂胄函首为辞，而叶时复有枭首之请，于是诏侍从两省台谏集议。先是诸公间亦有此请，上重于施行。至是，林枢密大中、楼吏书钥、倪兵书思，皆以为和议重事，待此而决，奸凶已毙之首，又何足惜？与其亡国，宁若辱国，而倪公主之尤力；且谓在朝有受其恩，欲为之地者。盖朝堂集议之时，独章文庄良能于众中以事关国体，抗词力争。所谓欲为之地者，指章也。叶清逸《闻见录》云：「良能首建议函首，王介以为不可。」此非事实。于是遣临安府副将尹明，斵侂胄棺，取其首，送江淮制置大使司，且以咨目谕诸路宣抚制置等以函首事。遂命许奕为通谢使。王柟竟函首以往，且增岁币之数。当时识者，殊不谓然。……至有题诗于侍从宅曰：「平生只说楼攻媿，此媿终身不可攻。」又诗曰：「自古和戎有大权，未闻函首可安边。生灵肝脑空涂地，祖父冤雠共戴天。晁错已诛终叛汉，于期未遣尚存燕。庙堂自谓万全策，却恐防胡未必然。」又云：「岁币顿增三百万，和戎又送一于期。无人说与王柟道，莫遣当年寇准知。」此亦可见一时公论也。明年，合门舍人周登出使过赵州，观所谓石桥者已具述其事。纪功勒铭，大书深刻桥柱矣。金主尝令引南使观忠缪侯墓，且释云：「忠于为国，缪于为身。」询之，乃韩也。《齐东野语》卷三。</p></li>
<li><p><span id="宋轶三十五-韩侂胄-42"></span>
金遣谕成使来。先是有旨，百官诣朝堂集议韩首事，枢密章良能建议，以为奸凶已毙之首，又何足惜。时王忠简公介抗议，以韩首固不足惜，而国体为可惜。章以语侵公，公奋起曰：「今日敌要韩首，固不足惜。明日敌要吾辈首，亦不足惜耶？」会文节倪公思亦谓：「一侂胄臭头颅，何必诸公争？」王议遂不胜。章竟呼省吏伸黄纸揭于象魏曰：「今据礼部侍郎倪思议到，奸凶已毙之首，又何足惜。」遂竟函韩首送金。谍者谓金既受韩首，谥之曰「忠缪侯」。《四朝闻见录》乙集。</p></li>
<li><p><span id="宋轶三十五-韩侂胄-43"></span>
〔韩侂胄〕函首才至虏界，虏中台谏交章言韩侂胄忠于其国，缪于其身，封为忠缪侯。将函首袝葬于魏公韩某墓下，仍劄报南朝。《贵耳集》卷下。</p></li>
<li><p><span id="宋轶三十五-韩侂胄-44"></span>
开禧之举，韩侂胄无谋浪战，固可罪矣。然乃至函其首以乞和。何也？当时太学诸生之诗曰：「晁错既诛终叛汉，于期已入竟亡燕。」《鹤林玉露》乙编卷二。</p></li>
<li><p><span id="宋轶三十五-韩侂胄-45"></span>
刘淮见之，建阳人。赋诗虽为韩而发，其实嘉定用事者良剂也。「宝莲山下韩家府，郁郁沈沈深几许。主人飞头去和虏，绿户空墙叹风雨。九世卿家一朝覆，太师宜诛魏公辱。后来不悟有前车，突兀眼中观此屋。」《四朝闻见录》戊集。《西湖游览志余》卷四。</p></li>
<li><p><span id="宋轶三十五-韩侂胄-46"></span>
丁卯和议，虏索首谋，函首予之。或为乐府云：「宝莲山下韩家府，主人飞头去和虏。」高九万吴山绝句云：「拂晓官来簿录时，未曾吹彻玉参差。旁人不忍听鹦鹉，犹向金笼唤太师。」《后村诗话》前集卷二。《西湖游览志余》卷四。</p></li>
<li><p><span id="宋轶三十五-韩侂胄-47"></span>
尝偕京倅吴公钢入天竺，闻〔韩〕侂胄功德寺之胜，甲于诸刹，相与游焉。……其金碧晃耀，真天帝释之所居。……丙寅冬，又同吴倅复游韩寺，则佛像已舆他所，而金碧木石俱空。登其母魏国夫人冢，旁有芦束，浅土半露，问之，乃韩之尸，其首已送之金也。《四朝闻见录》戊集。</p></li>
<li><p><span id="宋轶三十五-韩侂胄-48"></span>
韩侂胄平原甲第，即瑞石北阜为第，后开禧末罪逐，后改为寺。监斋舍生有题二绝于壁曰：「掀天声势只冰山，广厦空余十万间。若使早知明哲计，肯将富贵博清闲。」「花柳依然弄晓风，才郎袖手去无踪。不知郿坞金多少，争似卢门席不重。」《白獭髓》。《坚瓠甲集》卷四。</p></li>
<li><p><span id="宋轶三十五-韩侂胄-49"></span>
〔侂胄〕身陨之后，众恶归焉。然其间是非，亦未尽然。若《杂记》所载，赵师犬吠，乃郑斗所造以报挞武学生之愤。至如许及之屈膝，费士寅狗窦，亦皆不得志抱私雠者撰造丑诋，所谓僭逆之类，悉无其实。李心传蜀人，去天万里，轻信纪载，疎舛固宜。而一朝信史乃不择是否而尽取之，何哉？《齐东野语》卷三。</p></li>
<li><p><span id="宋轶三十五-韩侂胄-50"></span>
事有一时传譌，而人竞信之者。阅古之败，众恶皆归焉。然其间率多浮诞之语，抑有乘时以丑名恶声，以诋平日所不乐以甘心者，如犬吠村庄等事是也。姑以《四朝闻见录》所载一事言之。谓蜀帅献沈香山，高五丈，立之南园凌风阁下。今庆乐园，即昔之南园也。所谓香山，尚巍然立于阁前，乃枯枿耳，初非沈香也。……余尝戏赋绝句云：「旧事凄凉尚可寻，断碑闲卧草深深。凌风阁下槎牙树，当日人疑是水沈。」《齐东野语》卷五。</p></li>
<li><p><span id="宋轶三十五-韩侂胄-51"></span>
〔韩侂胄〕善作水墨竹石，所画大叶琅玕，自称曰「太师竹」，卷轴上用「安阳开国」印记。《图绘宝鉴》卷四。《居易录》卷二十七。《南宋杂事诗》卷六。</p></li>
</ol>
</div>
<div id="陈自强" class="section level2">
<h2>
<span class="header-section-number">45.7</span> 陈自强<a class="anchor" aria-label="anchor" href="#%E9%99%88%E8%87%AA%E5%BC%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-陈自强-1"></span>
〔陈〕自强本太学诸生，尝居韩氏馆，实训侂胄。宪圣女弟魏夫人，实侂胄母，见其举止凝重，交游不妄，尝器重之，谓侂胄曰：「他日得志必用之。」陈登科，为光泽丞，其年已六十矣。主簿张彦清登科最早，而其年方盛，尝玩侮之。杨开国圭，彦清之友也，尝访彦清，因以识自强，每敬陈，不敢狎，因私语陈曰：「子姑自重，以相法论之，不十年为宰相矣。」自强以为彦清讽圭玩己，而又以圭平日无狎语，姑信之。及自强为丞，去官调阙，知韩已得柄，漫往候之。刺入，侂胄约以来日从官来见，当延接。自强不测其意，明日又漫往。侂胄于群从官中，前设褥，拜自强云：「许多时先生在何处？」翌日，从官即交章特荐入台，不期年，遂拜相云。自朝廷以岳侯赐第为太学，有善司听者闻鼓声，谓学中永无火灾，亦不出宰相。久之，自强破谶而相。自是以诸生致宰相者相望矣。……彦清亦往候，自强怜其选调，欲荐之韩。其子语之曰：「爷不记光泽之事乎？」《四朝闻见录》戊集。</p></li>
<li><p><span id="宋轶三十五-陈自强-2"></span>
陈自强，丙辰夏以选人入都，欲求诸州学官阙，见执政皆不遂。其所居逆旅主人善拂茶，自强一日见其出，问所之，曰：「某为仪同击茶，月给十千，日三往府中，每往击茶一瓯而已，余无事也。」自强太息曰：「我尝权仪同先生。」主人曰：「官人求阙不遂，盍见仪同乎？」自强曰：「吾贫，旅费垂尽，闻见仪同所费不少，安能办之？」主人曰：「俟语次试为拈出。」旬余无耗。一日，自强方闷坐，有直省官持呼召来者，约来日午后至府相见。自强莫知所谓。比至，则侍从官以次毕集。谒入，传令先召知丞，侂胄命设褥于堂上，乡之再拜，次召从官同坐，从官踧踖，莫敢居上者。侂胄徐曰：「先生老儒，殊可念。」坐客唯唯。明日，连章荐其才，遂除太学录。未逾年，迁博士。数月，转国子。又数月，为秘书郎。入馆半岁，除右正言、右谏议大夫、御史中丞。入台半月余，遂秉政。繇选人至枢府，首尾四年。《庆元党禁》。</p></li>
<li><p><span id="宋轶三十五-陈自强-3"></span>
行在太学造工之初，鸣鼓集饭。有刘耆者，山东来，目双瞽，善听声，过之，问曰：「此何地？适闻鼓声，官气甚旺。」劳人以建太学语之，耆曰：「若如此，则不出宰相，永无火灾。」所以自中兴以来，六七十载，绝无郁攸之惊，而未闻有爰立者。嘉泰中，高文虎为祭酒，欲为陈自强之奉，遂谓鼓坏，请更鞔之。未几，自强正拜，遂以为更鞔堂鼓，而自强破揆席之荒也，名其鞔鼓之所曰鞔鼓桥。《西湖游览志余》卷二十二。</p></li>
<li><p><span id="宋轶三十五-陈自强-4"></span>
陈自强本太学服膺斋生，既当国，斋中为立碑，刻「魁辅」二大字。雷参政孝友时为学官，作记称颂以谄之，刻大字之下。陈败，雷欲磨去，以泯其迹，诸生不从。一日，诸生赴公试，雷遣人亟磨去之。《林下偶谈》卷三。《木笔杂钞》卷下。《南宋杂事诗》卷六。</p></li>
<li><p><span id="宋轶三十五-陈自强-5"></span>
嘉泰之火，自强为右揆，火及其府，主帑吏请筦钥于自强。自强闻变，口呿而不能言。钥在其衣带间，吏不敢解。由是囊槖无孑遗者。自强移居都亭驿，平旦，百僚往省之，自强大言曰：「郭殿前号令可谓不肃。」众谓救火无策，未敢对。自强徐言曰：「昨从渠假五十兵般檐仗，遂失去一金注椀。」众愕而退。事定，侂胄谓群公曰：「丞相生事一委于火，可怜，须当少助之。」于是侂胄首遗万缗，已而餽者踵至。诸道及列城皆有助，不数月得六十万缗，遂倍所失之数。《庆元党禁》。</p></li>
<li><p><span id="宋轶三十五-陈自强-6"></span>
有选人，家闽中，其父与〔陈〕自强有旧，入都求为掌故。自强对众厉声曰：「外间岂不知近旨，见阙方除，此何可得？」众为之踧踖。后旬日，竟除掌故。或疑其由径而得者，问之，徐曰：「丞相耳。」或曰：「丞相前日之语甚峻，何以回造化耶？」其人即坐侧取一幅示之，乃自强答书也。略曰：「珍贶鼎至，光耀老目。」或问珍贶之名，曰：「书生安得珍玩，比所请不遂，适从王家肆中见金粟台盏十具，重百星，以四千缗得而献之耳。」闻者叹息而去。《庆元党禁》。</p></li>
<li><p><span id="宋轶三十五-陈自强-7"></span>
臣寮雷孝友上言：……如陈自强者，昏老庸缪，本无寸长可取。徒以尝假馆于侂胄，由州县小官，数年间汲引拔擢，以致陛下过听，用为次相。附阿充位，不恤国事，不遵圣训。中书机务，唯唯听命，一无可否。侂胄曰「兵当用」，自强亦曰「当用」；侂胄曰「事可行」，自强亦曰「可行」。每对客言：「自强受恩深，只得从顺。」《四朝闻见录》戊集。</p></li>
<li><p><span id="宋轶三十五-陈自强-8"></span>
〔陈〕自强自出国门，每朝必朝服焚香，自云：「从天乞一日之命。」行至浦城，其族人陈政和为宰，迎劳于郊，自强太息曰：「贤姪，贤姪，大丈夫切不可受人大恩。」雪涕而去。《四朝闻见录》戊集。</p></li>
</ol>
</div>
<div id="钱象祖" class="section level2">
<h2>
<span class="header-section-number">45.8</span> 钱象祖<a class="anchor" aria-label="anchor" href="#%E9%92%B1%E8%B1%A1%E7%A5%96"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-钱象祖-1"></span>
钱象祖尝献珠搭当于韩侂胄，迨其致仕，词臣草诏，进封珍国公。《四朝闻见录》丙集。</p></li>
<li><p><span id="宋轶三十五-钱象祖-2"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-37">37</a>。</p></li>
</ol>
</div>
<div id="何-澹" class="section level2">
<h2>
<span class="header-section-number">45.9</span> 何　澹<a class="anchor" aria-label="anchor" href="#%E4%BD%95-%E6%BE%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-何澹-1"></span>
孝宗将内禅，留正仲至自参知政事越次拜右揆，而周益公迁左揆。光宗登极，仲至以宫府旧僚为上所厚，而益公适忤上旨。仲至引兵部侍郎何澹为右谏议大夫，攻益公，罢之。王蔺谦仲为枢密使，素为仲至所惮。后两月，又攻谦仲，罢之，由是大为清议所薄。既而澹有本生继母丧，上疏自言不逮事，乞下给舍台谏议。大学诸生乔嘉等移书责之，太常亦谓当申心丧，澹卒去位，时绍熙二年八月也。《道命录》卷七上。</li>
</ol>
</div>
<div id="程-松" class="section level2">
<h2>
<span class="header-section-number">45.10</span> 程　松<a class="anchor" aria-label="anchor" href="#%E7%A8%8B-%E6%9D%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-程松-1"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-11">11</a>。</li>
</ol>
</div>
<div id="许及之" class="section level2">
<h2>
<span class="header-section-number">45.11</span> 许及之<a class="anchor" aria-label="anchor" href="#%E8%AE%B8%E5%8F%8A%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-许及之-1"></span>
〔韩〕侂胄尝值生辰，群公上寿，既毕集矣。许及之为吏部尚书，适后至，阍人掩关拒之，及之大窘，会门闸未及闭，遂俯偻而入。当时有「由窦尚书，屈膝执政」之语，传以为笑。《庆元党禁》。《两朝纲目备要》卷五。</p></li>
<li><p><span id="宋轶三十五-许及之-2"></span>
许及之同知枢密院事。淳熙末，及之与薛叔似同擢补、遗，皆为善类所予。党事既起，叔似累斥逐，及之乃更迁给事中、吏部尚书。既而，逾二年不迁，乃间见侂胄，叙其知遇之意及衰迟之状，不觉涕零，继以屈膝。侂胄恻然，语之曰：「尚书才望，简在上心，行且进拜矣。」不数日，遂有是除。《两朝纲目备要》卷五。《古事比》卷三十五。</p></li>
</ol>
</div>
<div id="傅伯寿" class="section level2">
<h2>
<span class="header-section-number">45.12</span> 傅伯寿<a class="anchor" aria-label="anchor" href="#%E5%82%85%E4%BC%AF%E5%AF%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-傅伯寿-1"></span>
见赵汝愚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%B5%B5%E6%B1%9D%E6%84%9A-8">8</a>。</p></li>
<li><p><span id="宋轶三十五-傅伯寿-2"></span>
傅伯寿为浙西宪。韩侂胄用事，伯寿首以启贽之曰：「澄清方効于范滂，跋扈遽逢于梁冀。人无耻矣，咸依右相之山；我则异欤，独仰韩公之斗。首明趋向，愿出镕陶。」由是擢用至佥书枢密院事。韩败，追三官，夺执政恩。《齐东野语》卷十三。《宋稗类钞》卷二。</p></li>
</ol>
</div>
<div id="李-壁" class="section level2">
<h2>
<span class="header-section-number">45.13</span> 李　壁<a class="anchor" aria-label="anchor" href="#%E6%9D%8E-%E5%A3%81"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-李壁-1"></span>
蜀中类试，相传主司多私意与士人相约为暗号，中朝亦或有之，而蜀以为常。李壁季章、季永，同登庚戌科，己酉赴类省试。二公皆以文名一时，而律赋非所长。乡人侯某者以能赋称，因资之以润色。既书卷，不以诗示侯，侯疑其必有谓。将出门，侯故少留，李遂先出，而侯踵其后。至纳卷所，扣吏以二李卷子，欲借一观，以小金牌与之。吏取以示，则诗之景联皆曰：「日射红鸾扇，风清白兽樽。」侯即于己卷改用之。既而皆中选。二李谢主司，主司问：「此二句，惟以授于昆仲，何为又以与人？」李怳然不知所以。他日，微有所闻，终身与侯不协。《齐东野语》卷八。《尧山堂外纪》卷六十一。</p></li>
<li><p><span id="宋轶三十五-李壁-2"></span>
李季章奉使北庭，虏馆伴发一语云：「东坡作文，爱用佛书中语。」李答曰：「曾记《赤壁词》云：『谈笑间，狂虏灰飞烟灭。』所谓『灰飞烟灭』四字，乃《圆觉经》语，云：『火出木烬，灰飞烟灭。』」北使默无语。《贵耳集》卷下。《东皋杂录》。</p></li>
<li><p><span id="宋轶三十五-李壁-3"></span>
李季章壁，巽岩尚书之仲子，盖贤良公垕之弟。开禧初，韩〔侂胄〕欲兴兵未有间，既遣张公嗣古出使觇敌。嗣古使还，大拂韩旨，因复遣壁。壁还，与张异词，阶是迁政府。后又预诛韩之谋。壁使金诗云：「天连海岱压中州，煖翠浮岚夜不收。如此山河落人手，西风残照嬾回头。」《四朝闻见录》戊集。《南宋杂事诗》卷五。《宋诗纪事》卷五十六。</p></li>
<li><p><span id="宋轶三十五-李壁-4"></span>
开禧初，降诏兴师，李公壁草起句云：「天道好还，盖中国有必伸之理；人心助顺，虽匹夫无不报之雠。」累词殆将数百。予侍叔父贡士泳自浦城行至都之玉津园前，售摹诏而读之。叔父曰：「以『中国』而对『匹夫』，气弱矣。其能胜乎？」已而兵果大败。《四朝闻见录》戊集。</p></li>
</ol>
</div>
<div id="卫-泾" class="section level2">
<h2>
<span class="header-section-number">45.14</span> 卫　泾<a class="anchor" aria-label="anchor" href="#%E5%8D%AB-%E6%B3%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-卫泾-1"></span>
卫公泾，字清叔，吴门石浦人。先五世俱第进士，至公为廷唱第一人。策中力陈添差赘员之弊，上敕授添差州佥幙。公即入剳庙堂，以为「身自言而自为可乎」？有旨待韶与佥幙正阙。公已赴越任，闲会亲友玩牡丹，谓「第一花人尚贵之，吾亦宜自贵重可也」。先是廷唱一人任佥幕垂满，必通书宰相为谢，然后遇次榜廷唱攽召命，以某日降旨入修门。公以通书宰相非是，唯任其迟速可也。时王淮当国，殊以不通书为讶，虽已降召命，而不与降入国门引入见指挥。公翺翔于江上六合塔下，几三月不得见。适郑公侨以吏郎召，与公遇塔下，郑寒暄毕，即问曰：「清叔何为在此？」公语之故。郑引见毕，即直诣都省门面诘丞相。丞相情见词屈，曰：「某几乎忘了。」翌日，降旨趣公见。公既俱史相诛韩，旋用故智又欲去史。史为景宪太子旧学，太子知其谋于内，遂以告史。御史中丞章良能弹公。良能，公所厚也。疏入犹未报，章用台吏语，缄副疏以示公。公车至太庙下，得章所缄语，谓使云：「传语中丞，我今即出北关矣。」史以公宿望，不敢贬置，唯秩以大阃，不复召矣。钱召文象祖以史故，于广坐中及公云：「初谓卫清叔一世人望，身为大臣，顾售韩侂胄螺钿髹器。」然则公之罪亦微矣。《四朝闻见录》甲集。</p></li>
<li><p><span id="宋轶三十五-卫泾-2"></span>
〔卫泾〕取范文正之言，名其堂曰「后乐」……别号后乐居士。《姑苏志》卷五十一。</p></li>
<li><p><span id="宋轶三十五-卫泾-3"></span>
浙右假山最大者，莫如卫清叔吴中之园，一山连亘二十亩，位置四十余亭，其大可知矣。《癸辛杂识》前集。</p></li>
</ol>
</div>
<div id="楼-钥" class="section level2">
<h2>
<span class="header-section-number">45.15</span> 楼　钥<a class="anchor" aria-label="anchor" href="#%E6%A5%BC-%E9%92%A5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-楼钥-1"></span>
攻媿楼公，天性豁达，与物无忤。初尝与韩侂胄善，独因草制，以天下公论不予韩，故宁罢去。韩心敬之，亦不以憾也。攻媿久废，韩亦迫于公论，欲起而用之，风公之亲戚，谕公之子弟，但求寒暄一纸书，即召矣。亲戚具道韩意于公之子弟，从容以白，公欣然命具纸札。子弟又以白，公曰：「已具矣。」公引纸大书《颜氏家训》子弟累父兄事。子弟自此不复敢言通韩书矣。《四朝闻见录》乙集。</p></li>
<li><p><span id="宋轶三十五-楼钥-2"></span>
陶隐居《清异录》载：开元时，高太素隐商山，起六逍遥馆，各制一铭。其三曰《冬日初出》，铭曰：「折胶堕指，梦想负背，金锣腾空，映檐白醉。」楼攻媿尝取「白醉」二字以名阁，陈进道为赋诗，攻媿次之云：「处世难独醒，时作映檐醉。年少足裘马，安知老夫味。天梳与日帽，且复供酒事。谪居幸三适，得此更慙愧。向来六逍遥，特书见清异。君家老希夷，相求谅同气。曲身成直身，朝寒俄失记。醉中知其天，不饮乃同意。书生暂寄温，难语纯绵丽。」《齐东野语》卷四。</p></li>
<li><p><span id="宋轶三十五-楼钥-3"></span>
见李邴<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E6%9D%8E%E9%82%B4-7">7</a>。</p></li>
</ol>
</div>
<div id="楼-镛" class="section level2">
<h2>
<span class="header-section-number">45.16</span> 楼　镛<a class="anchor" aria-label="anchor" href="#%E6%A5%BC-%E9%95%9B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-楼镛-1"></span>
楼叔韶镛初入太学，与同窗友厚善。休日……乃相率出城，买小舟沿苇行，将十里，舍舟陟小坡，行道微高下，又二里，得精舍，门径绝卑小，而松竹花艸楚楚然。友款于门，即有小童应客，主人继出，乃少年僧，姿状秀美，进趋安详，殊有富贵家气象。揖客曰：「久别甚思款接，都不见过，何也？……」便起推西边小户入，华屋三间，窗几如拭，玩具皆珍奇。唤侍童进点心素膳三品，甘芳精好，不知何物造。撤器，命推窗，平湖当前，数十百顷，其外连山横陈，楼观森列，夕阳返照，丹碧紫翠，互相映发。渔歌菱唱，隐隐在耳。骋望久之，僧以麈尾敲阑干数声，俄有小画舫傍湖而来，二美人径出登岸，靓妆丽质，王公家不过也。僧命具酌，指顾间，觞豆罗陈，穷极水陆。左右执事童皆姣好。杯行，美人更起歌舞，僧与友谑浪调笑，欢意无间。楼神思惝恍，正容危坐，噤不敢吐一语。伺僧𫏐起，挈友臂扣所以，友愠曰：「子但饮食纵观，何用知如许？」而觞十余巡，夜已艾。僧复引客至小阁中，卧具皆备，曰「姑憩此」，遂去。壁外即僧榻，试穴隙窥，则径拥二姬就寝。友醉甚大鼾，楼独徬徨不寐，起如厕，一童执烛，密询之：「此为何地？」童笑曰：「官人是亲戚，何须问？」楼反室，展转通宵，时侧耳听声，但闻鼻息齁齁而已。将晓……僧送之门，郑重而别。由他径绝湖而归。楼惘惘累日，疑所到非人间。……其后出处参商，竟不克再谐。《谈薮》。《南宋杂事诗》卷七。</li>
</ol>
</div>
<div id="雷孝友" class="section level2">
<h2>
<span class="header-section-number">45.17</span> 雷孝友<a class="anchor" aria-label="anchor" href="#%E9%9B%B7%E5%AD%9D%E5%8F%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-雷孝友-1"></span>
见陈自强<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%99%88%E8%87%AA%E5%BC%BA-4">4</a>。</p></li>
<li><p><span id="宋轶三十五-雷孝友-2"></span>
见陈自强<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%99%88%E8%87%AA%E5%BC%BA-7">7</a>。</p></li>
</ol>
</div>
<div id="章良能" class="section level2">
<h2>
<span class="header-section-number">45.18</span> 章良能<a class="anchor" aria-label="anchor" href="#%E7%AB%A0%E8%89%AF%E8%83%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-章良能-1"></span>
外大父文庄章公，自少好雅洁，性滑稽。居一室必泛埽巧饰，陈列琴书，亲朋或讥其龌龊无远志。一日，大书素屏云：「陈蕃不事一室，而欲埽除天下，吾知其无能为矣！」识者知其不凡。后入太学为集正，尝置酒，揭馔单于炉亭，品目多异。其间有大鶵卵者最奇，其大如瓜，片切饾饤大盘中，众皆骇愕，不知何物。好事者穷诘之。其法乃以凫弹数十，黄白各聚一器。先以黄入羊胞蒸熟，次复入大猪胞，以白实之，再蒸而成。尝迎驾于观桥，戏以书句为隐语云：「仰观天文，俯察地理，吾尝终日不食，终夜不寝，以思无益，不如学也。」众皆莫测，公笑云：「乃此桥华表柱木鹳尔。」其他善戏多类此。《齐东野语》卷十六。《宋稗类钞》卷八。</p></li>
<li><p><span id="宋轶三十五-章良能-2"></span>
湖州卜者牧羊子，识章文庄于未遇时。及仕再筮，皆不许其得禄，果连丁艰。既而曰：「今可仕矣，且不在外。」遂由掌故以致两地。又尝语医者李垕父曰：「君当饭于省中。」乡人传以为笑。后文庄贵，常招之胗脉，留与共饭于省阁，因举旧话一笑。《癸辛杂识》别集上。</p></li>
<li><p><span id="宋轶三十五-章良能-3"></span>
见邓友龙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%82%93%E5%8F%8B%E9%BE%99-1">1</a>。</p></li>
<li><p><span id="宋轶三十五-章良能-4"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-41">41</a>。</p></li>
<li><p><span id="宋轶三十五-章良能-5"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-42">42</a>。</p></li>
<li><p><span id="宋轶三十五-章良能-6"></span>
见陆游<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%86%E6%B8%B8-14">14</a>。</p></li>
<li><p><span id="宋轶三十五-章良能-7"></span>
吴兴人谈重元鼎少领乡荐不第，晚就南廊，更数试，复不入等。章文庄兄弟皆与之同舍。嘉定戊辰，文庄兄弟在朝，谈入京将更试，请曰：「二兄何以授我？」乃相与作备对数十付。已而文庄入为考官，得谈卷甚喜。所批稍高，编排当在上二等。已而曰：「名器不可以故人私之，但使脱助教足矣。」于是稍移向下。既而算计四等合放若干，而谈之名适在末等之首，竟垂翅而归。《齐东野语》卷十。</p></li>
<li><p><span id="宋轶三十五-章良能-8"></span>
嘉泰间，文庄章公以右史直禁林。时宇文绍节挺臣为司谏，指公为谢深甫子肃丞相之党，出知温陵。既而公入为言官，遍历三院，为中执法。时挺臣以京湖宣抚使知江陵府，入觐，除端明学士，径跻宥府。而挺臣怀前日之疑，次且不敢拜。文庄识其意，乃抗疏言：「公论出一时之见，岂敢以报私憾，乞趣绍节就职。」未几，公亦登政地，相得甚驩。一日，宴聚，公出所藏玉杯侑酒，色如截虹，真于阗产也，坐客皆夸赏之。挺臣忽旁睨微笑曰：「异哉！先肃愍公虚中使金日，尝于燕山获玉盘，径七寸余，莹洁无纤瑕，或以为宣和殿故物，平日未尝示人，今观此色泽殊近似之。」于是坐客咸愿快覩，趣使取之。既至，则玉色制作无毫发异，真合璧也。盖元为一物，中分为二耳。众客惊诧，以为干鎁之合不足多也。公因举杯以赠挺臣，而挺臣复欲以盘奉公，相与逊让者久之，不决。时李璧季章在坐，起曰：「以盘足杯者，于事为顺，佥书不得辞也。」公遂谢而藏之，以他物为报。《齐东野语》卷十八。《宋稗类钞》卷八。</p></li>
<li><p><span id="宋轶三十五-章良能-9"></span>
章文庄参政与其兄宗卿，虽世家五马，而清贫自若。少依乡校，沈丞相该之家学相连，章日过其门。沈氏少年与客坐于厅事，时方严冬，二章衣不掩胫，沈哂之曰：「此人会著及时衣。」客儆之曰：「二章才学，乡曲所推，不可忽也。」章亦微闻之。既而兄弟联登第，骎骎通显。沈氏之屋，适有出售者，宗卿首买之以居焉。宗卿滑稽善谑，与同舍聚话，吴棣调之曰：「鸟覆翼之。」翼之，宗卿字也。章若不闻，他语自若，良久，忽语众曰：「顷与众人会语正洽，俄闻恶臭，罔知所自。时舍弟达之亦在焉，久乃觉其自达之也，退而诮之曰：『吾弟！吾弟！众皆在此说话，吾弟却在此放屁。』」众为一笑。《癸辛杂识》别集上。</p></li>
</ol>
</div>
<div id="宇文绍节" class="section level2">
<h2>
<span class="header-section-number">45.19</span> 宇文绍节<a class="anchor" aria-label="anchor" href="#%E5%AE%87%E6%96%87%E7%BB%8D%E8%8A%82"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-宇文绍节-1"></span>
见章良能<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E7%AB%A0%E8%89%AF%E8%83%BD-8">8</a>。</li>
</ol>
</div>
<div id="史弥远" class="section level2">
<h2>
<span class="header-section-number">45.20</span> 史弥远<a class="anchor" aria-label="anchor" href="#%E5%8F%B2%E5%BC%A5%E8%BF%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-史弥远-1"></span>
〔史弥远〕父丞相浩与觉长老道契，握手入堂奥，问之曰：「和尚好，我好？」觉见堂奥中帘幕绮罗，荣华富裕，粉白黛绿，环列左右，乃应答曰：「大丞相富贵好，老僧何好之有？」既而曰：「此念头一差，积年蒲圑工夫俱废，未免堕落。」一日，浩坐厅上，俨然见觉长不揖突入堂内，使人往寺中请相见。人回报云：「觉长老坐化圆寂于法堂上。」顷间浩堂里弄璋。浩默然自知，后以觉字为弥远小名。《三朝野史》。《西湖游览志余》卷五。《玉芝堂谈荟》卷十。《尧山堂外纪》卷六十二。《坚瓠集》卷三。《宋稗类钞》卷一。《宋诗纪事》卷九十六。</p></li>
<li><p><span id="宋轶三十五-史弥远-2"></span>
〔史弥远〕相两朝二十六年，权震海内。时有人作诗规之曰：「前身元是觉阇黎，业障纷华总不迷。到此更须睁只眼，好将慧力运金𫔇。」《尧山堂外纪》卷六十二。《西湖游览志余》卷五。《坚瓠癸集》卷三。《宋稗类钞》卷一。《宋诗纪事》卷九十六。</p></li>
<li><p><span id="宋轶三十五-史弥远-3"></span>
宋淳熙年间，史寺丞轮对，读之半，正言先帝高宗某事，忽泪下，玉音问故，对曰：「思感先帝旧恩。」孝宗不觉亦泪下。寺丞至读毕，泪下不已。退朝免冠，乃蜈蚣虫顶啮之，顶肉腐矣。盖其泪下，实为顶痛。孝宗以为忠，明日御批除吏部侍郎。顶疮数月方愈。《湖海新闻夷坚续志》前集卷一。</p></li>
<li><p><span id="宋轶三十五-史弥远-4"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-32">32</a>。</p></li>
<li><p><span id="宋轶三十五-史弥远-5"></span>
见张镃<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%BC%A0%E9%95%83-8">8</a>。</p></li>
<li><p><span id="宋轶三十五-史弥远-6"></span>
嘉定间，宁皇赐史弥远、赵师揆、杨次山等以玉带，惟弥远上所解赐，他皆取于内府。朝之仕者与四方之门生故吏，泛然启贺。其赐带，与赵、杨等混然无别。虽弥远未尝留意俪议，因览众启毕，独取一启内「解赐」二字，曰：「此却知弥远是上解赐。」此启绍翁为人代作。《四朝闻见录》丙集。</p></li>
<li><p><span id="宋轶三十五-史弥远-7"></span>
嘉定初，吴畏斋帅成都，从行者多选人，类以京削系念，伶知其然。一日，为古冠服数人游于庭，自称孔门弟子，交质以姓氏，或曰「常」，或曰「于」，或曰「吾」，问其所涖官，则合而应曰：「皆选人也。」固请析之，居首者率然对曰：「子乃不我知，《论语》所谓『常从事于斯矣』，即某其人也。官为从事而系以姓，固理之然。」问其次，曰：「亦出《论语》，『于从政乎何有』？盖即某官氏之称。」又问其次，曰：「某又《论语》十七篇所谓『吾将仕者』。」遂相与叹咤，以选调为淹抑。有怂慂其旁曰：「子之名不见于七十子，固圣门下第，盍扣十哲而受教焉？」如其言，见颜、闵方在堂，群而请益，子骞蹙頞曰：「如之何？何必改。」兖公应之曰：「然，回也不改。」众抚然不怡，曰：「无已，质诸夫子。」如之，夫子不答，久而曰：「钻遂改火，急可已矣。」坐客皆愧而笑。《桯史》卷十三。</p></li>
<li><p><span id="宋轶三十五-史弥远-8"></span>
当史丞相弥远用事，选人改官，多出其门。制阃大宴，有优为衣冠者数辈，皆称为孔门弟子。相与言，吾侪皆选人，遂各言其姓曰：吾为常从事，吾为于从政，吾为吾将仕，吾为路文学。别有二人出曰：「吾宰予也。夫子曰：『于予与改。』可谓侥幸。」其一曰：「吾颜回也。夫子曰：『回也不改。』吾为四科之首而不改，汝何为独改？」曰：「吾钻故改，汝何不钻？」回曰：「吾非不钻，而钻弥坚耳。」曰：「汝之不改，宜也，何不钻弥远乎？」《齐东野语》卷十三。</p></li>
<li><p><span id="宋轶三十五-史弥远-9"></span>
史弥远为相时，士夫多钻刺得官。伶人俳优者，一人手执一石，用一木钻钻之，久而不入，其一人以物击其手曰：「汝不去钻弥远，却来钻弥坚，可知道钻不入事。」史公听而不怒。《湖海新闻夷坚续志》前集卷一。</p></li>
<li><p><span id="宋轶三十五-史弥远-10"></span>
史弥远初反韩侂胄所为，时颇称治。及济王不得其死，论者纷起，遂专任𪫺壬以居台谏，李知孝、梁成大等为之鹰犬，搏击善类。士流无耻者多以钻刺进秩。宫宴时，有伶人执拳石，以大钻钻之，久而不入，叹曰：「钻之弥坚。」一伶遽扑其首曰：「汝不去钻弥远，却来钻弥坚，可知道钻不入也。」举座齐栗。翌日，弥远杖伶人而出之境。《尧山堂外纪》卷六十二。《西湖游览志余》卷五。《宋稗类钞》卷六。</p></li>
<li><p><span id="宋轶三十五-史弥远-11"></span>
史同叔为相日，府中开宴，用杂剧人作一士人，念诗曰：「满朝朱紫贵，尽是读书人。」旁一士人曰：「非也！满朝朱紫贵，尽是四明人。」自后相府有宴，二十年不用杂剧。《贵耳集》卷下。</p></li>
<li><p><span id="宋轶三十五-史弥远-12"></span>
史相生朝，寺观皆有厚馈，独无准献偈云：「日月两条烛，须弥一炷香。祝公千载寿，地久与天长。」史大喜。《隋隐漫录》卷三。</p></li>
<li><p><span id="宋轶三十五-史弥远-13"></span>
宋史弥远尝作半闲亭，每治事毕，即入亭中打坐。有佞人上《糖多令》词，大称其意。其词曰：「天上摘星班，青牛度关。幻出蓬莱新院宇，花外竹，竹边山。　轩冕倘来闲，人生闲最难。算真闲、不到人间。一半神仙先占取，留一半，与公闲。」《坚瓠丁集》卷四。案：此似误。参见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-44">44</a>。</p></li>
<li><p><span id="宋轶三十五-史弥远-14"></span>
〔史〕弥远出入宫禁，外议哗然，有诗曰：「往来与月为俦侣，舒卷和天也蔽蒙。」盖以云讥弥远也。弥远为相十七年，如真德秀、魏了翁者，皆遭斥逐。杨后之事，济王嫉之，一日，书于几上曰：「弥远当决配八千里。」左右以告弥远，弥远衔之。及宁宗疾革，废济王而立理宗。《钱塘遗事》卷二。《西湖游览志余》卷五。《尧山堂外纪》卷六十二。</p></li>
<li><p><span id="宋轶三十五-史弥远-15"></span>
见刘克庄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E5%88%98%E5%85%8B%E5%BA%84-2">2</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E5%88%98%E5%85%8B%E5%BA%84-3">3</a>。</p></li>
<li><p><span id="宋轶三十五-史弥远-16"></span>
或言湖州以潘丙之事，改名安吉州，乃寓潘丙二字，史相之狡狯也。《癸辛杂识》续集上。</p></li>
<li><p><span id="宋轶三十五-史弥远-17"></span>
宝庆间，有孙氏子名守荣，善风角鸟占，其术多验，号富春子。……后登史卫王之门，颇为信用。一日，闻鹊噪，史令占之，云：「来日晡时，当有宝物至，然非丞相所可用者。今已抵关，必有所碍，而未入耳。」翌日，果李全以玉柱斧为贡，为阍者迟留，质之于府而后纳。史尝得李全书，置之袖间，未启也。因扣云：「吾袖中书，所言何事？」对曰：「假破囊二十万耳。」剥封，果然，史以此深忌之。后以他故，黥至远郡死焉。《齐东野语》卷九。</p></li>
<li><p><span id="宋轶三十五-史弥远-18"></span>
史弥远欲占育王寺地作坟，众僧俯首，莫敢谁何。有一小僧曰：「我有一策阻之。」作偈云：「寺前一块地，常有天子气。丞相要作坟，不知主何意。」用是题于通衢，史意遂息。《尧山堂外纪》卷六十二。《坚瓠乙集》卷三。</p></li>
<li><p><span id="宋轶三十五-史弥远-19"></span>
李全扰淮时，史弥远在庙堂，束手无策。有讹传全军马渡江过行在，京师人民惶惶。弥远夜半忽披衣而起，有爱宠林夫人者，见其起，可疑，亦推枕而起，相随于后。忽见弥远欲投池中，林夫人急扶住，泣告曰：「相公且少耐区处。」数日后，得赵葵捷书。《三朝野史》。《宋稗类钞》卷六。《南宋杂事诗》卷五。</p></li>
<li><p><span id="宋轶三十五-史弥远-20"></span>
绍定三年，上饮宴过度，史弥远卧病中。时人讥之曰：「阴阳眠燮理，天地醉经纶。」《宋季三朝政要》卷一。</p></li>
<li><p><span id="宋轶三十五-史弥远-21"></span>
绍定辛卯，临安大火，九庙俱毁，独丞相史弥远赐第以殿司军救扑而存。洪平斋《吴都城火》诗云：「九月丙戌夜未中，祝融涨燄连天红。层楼杰观舞燧象，绮峰绣陌奔烛龙。始从李博士桥起，三面分风十五里。崩摧汹汹海潮翻，填咽纷纷釜鱼死。开禧回禄前未闻，今更五分多二分。大涂小撤禁不讲，拱手坐视连宵焚。殿前将军猛如虎，救得汾阳令公府。祖宗神灵飞上天，痛哉九庙成焦土。」末意规讽时宰甚切，闻之者足以戒。《梅磵诗话》卷中。《鹤林玉露》丙编卷二。《坚瓠丁集》卷一。《宋稗类钞》卷三。</p></li>
<li><p><span id="宋轶三十五-史弥远-22"></span>
〔陈〕筼窗初入馆，史相极倾慕。未几，意向不合，语人曰：「陈寿老好一台谏官，只太执耳！」后又遣所亲谕，意欲以为权直学士院。筼窗答云：「某不能以文字与人改，不可为权直。」史闻之不乐。筼窗遂久不迁。盖史当国，凡代言者必进藁本。史或手自涂抺，或令馆人删改。如辛卯火灾，陈立道卓草《罪己求言诏》有云：「朕为人子孙而不能保守宗庙，为人父母而不能安全井邑。」尽有意味，史恶其太直不用，再具藁复不用，至三具藁复不付出。叩之，则曰：「令敷文窜改矣。」敷文，其子宅之也。陈但饮气而已。《林下偶谈》卷二。《木笔杂钞》卷上。</p></li>
<li><p><span id="宋轶三十五-史弥远-23"></span>
袁彦纯同知始以史同叔同里之雅，荐以登朝，尹京。既以才猷自结上知，遂繇文昌跻宥府，寖寖乎柄用矣。适诞辰，客有献诗为寿，云：「见说黄麻姓字香，且将公论是平章。十年旧学资犹浅，二纪中书老欲僵。刑鼎岂堪金锁印，仙翁已在白云乡。太平宰相今谁是，惟有当年召伯棠。」刑鼎指薛，盖以金科赐第。仙翁指葛，时已七十。旧学则郑安晚也。此诗既传，史闻恶之，旋即斥去。《癸辛杂识》前集。</p></li>
<li><p><span id="宋轶三十五-史弥远-24"></span>
史卫王挟拥立之功，专持国柄，然爱惜名器，不妄与人，亦其所长。嗣秀王师弥既为嗣王，遂赐玉带。其弟师贡亦已建节开府矣，亦觊望横玉围腰之宠，屡有营求，皆不许。其后婿竃于史亲幸之姬，必欲得之。史知其意，命取所有玉带于内择其最佳者与之。姬喜，亟报之，殊不知非出君赐，又无合门许令服系关子，安可自擅服系。其吝惜名器皆此类，亦可尚也。《癸辛杂识》别集下。</p></li>
<li><p><span id="宋轶三十五-史弥远-25"></span>
〔史〕忠献当国日，待族党加严。犹子嵩之子申，初官枣阳户曹，方需远次，适乡里有佃客邂逅致死者，官府连逮急甚，欲求援于忠献，而莫能自通，遂夤缘转闻，因得一见。留饭终席，不敢发一语。忽问：「何不赴枣阳阙？」以尚需次对，忠献曰：「可亟行，当作书与退翁矣。」陈赅时为京西阃。子申拜谢，因及前事，公曰：「吾已知之，第之官勿虑也。」公平昔严毅少言，遂谢而退。少间，公元姬林夫人因招之，公曰：「勿轻此子，异日当据我榻也。」其后信然。《齐东野语》卷十八。《宋稗类钞》卷三。</p></li>
<li><p><span id="宋轶三十五-史弥远-26"></span>
赵葵南仲通判庐州日，翟朝宗方守郡，〔史忠献〕公素不乐之，遂千堂易合入阙，俟呼召于宾庑候见者数十人，皆谢去，独召两都司及赵延入小合会食，且出两金盒，贮龙涎、冰脑，俾坐客随意𦶟之。次至赵，即举二合尽投炽炭中，香雾如云，左右皆失色。公亟索饮送客，命大程官俾赵听命客次，人皆危之。既而出劄知滁州，填现阙命之任。《齐东野语》卷十八。《宋稗类钞》卷三。</p></li>
<li><p><span id="宋轶三十五-史弥远-27"></span>
米南宫五世孙巨秀，亦善医，尝诊史相脉，语未发，史谓之曰：「可服红丸子否？」米对以「正欲用此」，亦即愈。史病手足不能举，朝谒遂废，中书要务运之帷榻。米谓必得天地丹而后可。丹头偶失去，历年莫可访寻。史病甚，召米于常州。至北关，登舟买饭，偶见有售拳石于肆者，颇异，米即而玩之，即天地丹头也。……米因问厥值，售者谩索钱万。米以三千酬直持归，调剂以供史。史疑而未敢尝。适有阍者亦病痿，试服，即能坐起。又以起步司田帅之疾，史始信而饵，身即轻，遂内引。及史疾再殆，天地丹已尽，遂薨于赐第。《四朝闻见录》丙集。</p></li>
<li><p><span id="宋轶三十五-史弥远-28"></span>
〔史〕弥远死已久，一夕，其家闻叩门声，曰：「丞相归。」举家骇匿。比入门，灯轿纷纭，升堂即席，子妇皆出罗拜，讯慰平生，历历嘱家事，索纸笔题诗云：「冥路茫茫万里云，妻孥无复旧为群。早知泡影须臾事，悔把恩仇抵死分。」《西湖游览志余》卷五。《尧山堂外纪》卷六十二。《昨非庵日纂》卷八。《坚瓠庚集》卷二。《宋稗类钞》卷六。《宋诗纪事》卷九十九。</p></li>
</ol>
</div>
<div id="郑昭先" class="section level2">
<h2>
<span class="header-section-number">45.21</span> 郑昭先<a class="anchor" aria-label="anchor" href="#%E9%83%91%E6%98%AD%E5%85%88"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-郑昭先-1"></span>
见程覃<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E7%A8%8B%E8%A6%83-2">2</a>。</li>
</ol>
</div>
<div id="曾从龙" class="section level2">
<h2>
<span class="header-section-number">45.22</span> 曾从龙<a class="anchor" aria-label="anchor" href="#%E6%9B%BE%E4%BB%8E%E9%BE%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-曾从龙-1"></span>
曾参预从龙赴省时，馆于衢之顺溪，题一绝云：「红照西沈暂解鞍，偶然假馆岂求安。新丰独酌谁为侣，坐对窗前竹一竿。」识者已韪之矣。是年竟至大魁，致身政府，至今其馆扁为「状元」。《娱书堂诗话》卷上。《宋诗纪事》卷五十八。</li>
</ol>
</div>
<div id="罗-点" class="section level2">
<h2>
<span class="header-section-number">45.23</span> 罗　点<a class="anchor" aria-label="anchor" href="#%E7%BD%97-%E7%82%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-罗点-1"></span>
罗点春伯为浙西仓摄平江府。忽有故主讼其逐仆欠钱者，究问虽得实，而仆黠甚，反欲污其主，乃自陈尝与主馈之姬通，既而物色，则无有也。于是遂令仆自供奸状，甚详，因判云：「仆既欠主人之钱，又且污染其婢。事之有无虽未可知，然其自供罪状已明，合从奸罪定断，徒配施行。所有女使，候主人有词日根究。」闻者无不快之。《齐东野语》卷八。《宋稗类钞》卷一。</li>
</ol>
</div>
<div id="倪-思" class="section level2">
<h2>
<span class="header-section-number">45.24</span> 倪　思<a class="anchor" aria-label="anchor" href="#%E5%80%AA-%E6%80%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-倪思-1"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-7">7</a>。</p></li>
<li><p><span id="宋轶三十五-倪思-2"></span>
先生孤行一意，其在干、淳间，不为周益公所喜。赵忠定公尝称先生为真侍讲，而先生亦以事忤之。陈止斋、章茂献皆其所不咸也。朱子入朝，君子倾心归之，先生亦落落，人颇疑之。及其为周、赵、朱三公制词，极其奖许，乃知其无私。《宋元学案》卷四十。</p></li>
<li><p><span id="宋轶三十五-倪思-3"></span>
见真德秀<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E7%9C%9F%E5%BE%B7%E7%A7%80-1">1</a>。</p></li>
<li><p><span id="宋轶三十五-倪思-4"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-41">41</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-42">42</a>。</p></li>
<li><p><span id="宋轶三十五-倪思-5"></span>
嘉定初元，史忠献弥远拜右丞相，相麻，翰林权直陈晦之笔也。有「昆命元龟，使宅百揆」之语。时倪文节思知福州，即具申朝省，谓「昆命元龟」，此乃舜、禹揖逊授受之语，见于《大禹谟》，非僻书也。据《汉书》，董贤为大司马册文云「允执其中」，萧咸谓此乃尧禅舜之文，非三公故事。今「昆命元龟」，与「允执其中」之词何以异？若圣上初无是意，不知词臣何从而援引此言，受此麻者，岂得安然而不自明乎？给舍台谏，又岂得不辨白此事乎？窃见曩之词臣，以圣之清圣之和褒举韩侂胄，以有文事有武备褒誉苏师旦，然亦未敢用人臣不当用之语。……史相得之甚骇，遂拜表缴奏，且谓当时惟知恭听王言，所有制词，会合取会词臣，合与不合贴麻。时陈晦已除侍御史，遂具奏之。其词内云：「……国初，赵普拜相，制曰：『询于元龟，历选群后。』又有甚的切者，唐元和中，裴度拜相，制曰：『人具尔瞻，天子赉予，昆命元龟，爰立作相。』云云。古人举事无大小，未尝不命龟，如《洪范》、《周礼》、《左传》，皆可考也。今思乃以董贤册文『允执其中』为比，以圣上同之汉哀云云。……」继得旨：陈晦援证明白，无罪可待，倪思轻侮朝廷，肆言诬罔，可特降两官。其后文节作辨析一状甚详，又专作一书曰《昆命元龟说》，备载始末。然一时公论，多以文节出位而言，近于忿激。而陈之论辨虽详，终不若不用之为佳也。此事叶靖逸虽载之《闻见录》，略甚，今因详书本末云。《齐东野语》卷十六。《四朝闻见录》甲集。</p></li>
<li><p><span id="宋轶三十五-倪思-6"></span>
倪文节为吾乡一代名流，常与秀邸为邻，颇有侵越地界之争。常为之语云：「住场好，不如肚肠好；坟地好，不如心地好。」盖有为而发也。或议其有窖藏之僻，然余未敢以为信。既而子孙有分析窖藏不平之讼，颇为前人之辱，余始疑而终未敢以为信也。后纳一婢，乃自其孙所来，备言其事，云：「一日骤雨，屋舍漏水，壅不泄，遂呼圬者整之。得大箧于簷溜中下，视之皆黄白也。或窖于墙壁间，凡数处。以此兴讼，数年不已，尽为刻木辈所有，正不救子孙之贫也，悲夫！」《癸辛杂识》别集上。</p></li>
</ol>
</div>
<div id="陈-晦" class="section level2">
<h2>
<span class="header-section-number">45.25</span> 陈　晦<a class="anchor" aria-label="anchor" href="#%E9%99%88-%E6%99%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-陈晦-1"></span>
见倪思<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%80%AA%E6%80%9D-5">5</a>。</p></li>
<li><p><span id="宋轶三十五-陈晦-2"></span>
见高文虎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%AB%98%E6%96%87%E8%99%8E-3">3</a>。</p></li>
</ol>
</div>
<div id="黄-由" class="section level2">
<h2>
<span class="header-section-number">45.26</span> 黄　由<a class="anchor" aria-label="anchor" href="#%E9%BB%84-%E7%94%B1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-黄由-1"></span>
见宋孝宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E5%AD%9D%E5%AE%97-23">23</a>。</p></li>
<li><p><span id="宋轶三十五-黄由-2"></span>
仆自幼尝闻乡中长老言，「潮至夷亭出状元」，不晓所谓。己亥、庚子，连岁大旱，咸卤之水，果至昆山境上，所谓夷亭末地。是时，黄由魁天下。次举，乡中又籍籍言潮水至夷亭，未以为信也。甲辰岁，卫泾又魁天下。苏之为州，自本朝开国以来，未有占大魁者。《野客丛书》卷十三。</p></li>
</ol>
</div>
<div id="黄由妻胡氏" class="section level2">
<h2>
<span class="header-section-number">45.27</span> 黄由妻胡氏<a class="anchor" aria-label="anchor" href="#%E9%BB%84%E7%94%B1%E5%A6%BB%E8%83%A1%E6%B0%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-黄由妻胡氏-1"></span>
见刘过<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%88%98%E8%BF%87-3">3</a>。</p></li>
<li><p><span id="宋轶三十五-黄由妻胡氏-2"></span>
见赵师<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%B5%B5%E5%B8%88-7">7</a>。</p></li>
</ol>
</div>
<div id="沈-诜" class="section level2">
<h2>
<span class="header-section-number">45.28</span> 沈　诜<a class="anchor" aria-label="anchor" href="#%E6%B2%88-%E8%AF%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-沈诜-1"></span>
户部尚书沈公诜，为人宽厚。……致政归苕溪，每值歉岁，公即发己家租米市中出粜，止依元价，公自当斛斗，每倍量与人。或以钱密寘米中，乡人不识公，但云：「著青布衫道人，量得米好。」《苇航纪谈》。</li>
</ol>
</div>
<div id="徐似道" class="section level2">
<h2>
<span class="header-section-number">45.29</span> 徐似道<a class="anchor" aria-label="anchor" href="#%E5%BE%90%E4%BC%BC%E9%81%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-徐似道-1"></span>
竹隐徐渊子似道，天台人，名士也，笔端轻俊，人品秀爽。初官为户曹，其长方以道学自高，每以轻脱目之。渊子积不能堪，适其长丁母忧去官，渊子赋《一剪梅》云：「道学从来不则声，行也《东铭》，坐也《西铭》。爷娘死后更伶仃，也不看经，也不斋僧。　却言渊子大狂生，行也轻轻，坐也轻轻。他年青史总无名，我也能亨，你也能亨。」能亨，乡音也。《癸辛杂识》续集下。《尧山堂外纪》卷六十一。《坚瓠壬集》卷二。</p></li>
<li><p><span id="宋轶三十五-徐似道-2"></span>
〔徐〕渊子为小蓬，朝闻弹疏，坐以小舟，载菖蒲数盆，翩然而去。道间争望，若神仙然。《贵耳集》卷上。《宋诗纪事》卷五十三。</p></li>
<li><p><span id="宋轶三十五-徐似道-3"></span>
宁皇立皇子洵，时上春秋犹盛。竹隐徐似道行制词，内二句云：「爰建神明之胄，以观天地之心。」真学士也，其意味悠长矣。《四朝闻见录》甲集。</p></li>
<li><p><span id="宋轶三十五-徐似道-4"></span>
徐渊子舍人，好以诗文谐谑。丁少詹与妻有违言，弃家居茶寮山，茹素诵经，日买海物放生，久而不归。妻患之，祈徐譬解。徐许诺，出门见卖老婆牙者，买一巨篮饷丁，且作词云：「茶寮山上一头陀，新来学者么。蝤蛑螃蟹与乌螺，知他放几多。　有一物，似蜂窝，姓牙名老婆。虽然无奈得它何，如何放得它。」丁见词大笑而归。《说郛》卷三十一引《谈薮》。《尧山堂外纪》卷六十一。《坚瓠丙集》卷二。《词苑丛谈》卷十一。</p></li>
</ol>
</div>
<div id="詹体仁" class="section level2">
<h2>
<span class="header-section-number">45.30</span> 詹体仁<a class="anchor" aria-label="anchor" href="#%E8%A9%B9%E4%BD%93%E4%BB%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-詹体仁-1"></span>
见刘德秀<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%88%98%E5%BE%B7%E7%A7%80-1">1</a>。</li>
</ol>
</div>
<div id="曾-撙" class="section level2">
<h2>
<span class="header-section-number">45.31</span> 曾　撙<a class="anchor" aria-label="anchor" href="#%E6%9B%BE-%E6%92%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-曾撙-1"></span>
见刘德秀<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%88%98%E5%BE%B7%E7%A7%80-1">1</a>。</li>
</ol>
</div>
<div id="周端朝" class="section level2">
<h2>
<span class="header-section-number">45.32</span> 周端朝<a class="anchor" aria-label="anchor" href="#%E5%91%A8%E7%AB%AF%E6%9C%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-周端朝-1"></span>
庆元间，赵忠定去国，太学生周端朝、张衜、徐范、蒋传、林仲麟、杨宏中，以上书屏斥，遂得六君子之名。《齐东野语》卷二十。</p></li>
<li><p><span id="宋轶三十五-周端朝-2"></span>
赵忠定横遭迁谪，去国之日，天为雨血，京城人以盆盎贮之，殷殷然。太学诸生上封事，叩丽正甚急，侂胄欲斩其为首者，宁皇只从听读。当时同衔上者六人，世号为「六君子」：曰周端朝，曰张衡，曰徐范，曰蒋傅、林仲麟、杨宏中。皆并出，惟周受祸略备。后至不能嗣，韩亦惨矣。初自廷尉听读衢州，已次半道，有旨再赴廷尉，周始自分必死。时宪圣在上，韩犹不敢杀士，故欲以计杀之。周竟不死，复听读永州，杜门教授生徒。后以韩诛放还，复籍于学，为南宫第一人，自外入为国子录。以女妻富阳令李氏子。亲迎之夕，有老兵持诸生刺以入，周曰：「正用此时来见耶？为我传语，来日相见于崇化堂矣。」诸生不肯退，曰：「我为国录身上事来，有书在此。」书入，乃备述李为史氏云云，「恐他时先生官职骎骎，天下以为出于李氏」。周愕甚，入则已奏乐行酒。周亟起，告女以故。女以疾遽，冀展日定情。李氏子惘然登车去。富阳令大怒，诉于台，因劾周去。复入为太学博士。《四朝闻见录》甲集。</p></li>
</ol>
</div>
<div id="余-嵘" class="section level2">
<h2>
<span class="header-section-number">45.33</span> 余　嵘<a class="anchor" aria-label="anchor" href="#%E4%BD%99-%E5%B5%98"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-余嵘-1"></span>
嘉定中，未尝诏罢科目，凡以宏博应选者，有司承意，不敢以名闻。尝用余嵘为中书舍人，余素不习此。余表姪应子和镛尝试曾学有司，亦仅与申省文，得典诰体。时为安吉宰，安吉去行都三日可达，余之草制，皆取之安吉。省吏趣请词头，余之左右必晓之曰：「安吉人未回。」《四朝闻见录》乙集。</li>
</ol>
</div>
<div id="胡-卫" class="section level2">
<h2>
<span class="header-section-number">45.34</span> 胡　卫<a class="anchor" aria-label="anchor" href="#%E8%83%A1-%E5%8D%AB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-胡卫-1"></span>
胡卫、卢祖臯在翰苑，草明堂赦文云：「江淮尽扫于胡尘。」太学诸生嘲之曰：「胡尘已被江淮扫，却道江淮尽扫于。」又曰：「传语胡卢两学士，不如依样画胡卢。」《鹤林玉露》甲编卷四。</p></li>
<li><p><span id="宋轶三十五-胡卫-2"></span>
胡卫道三子，孟曰宽、仲曰定、季曰宕，盖悉从宀。其后悼亡妻，俾友人作志，书曰：「夫人生三子，宽定宕。」读者为之掩鼻。盖当时不悟为语病也。《癸辛杂识》前集。</p></li>
</ol>
</div>
<div id="卢祖臯" class="section level2">
<h2>
<span class="header-section-number">45.35</span> 卢祖臯<a class="anchor" aria-label="anchor" href="#%E5%8D%A2%E7%A5%96%E8%87%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-卢祖臯-1"></span>
见胡卫<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%83%A1%E5%8D%AB-1">1</a>。</li>
</ol>
</div>
<div id="赵-巩" class="section level2">
<h2>
<span class="header-section-number">45.36</span> 赵　巩<a class="anchor" aria-label="anchor" href="#%E8%B5%B5-%E5%B7%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-赵巩-1"></span>
赵巩监升旸宫酒库，虏使至，问：「赵夫子今何官？」馆伴问：「何人？」曰：「赵巩，其《皇帝清问下民赋》，吾州后生以为矜式，呼赵夫子。」馆伴曰：「今为郎官。」即日除司封郎中。《吹剑录》。《南宋杂事诗》卷三。</li>
</ol>
</div>
<div id="柴中行" class="section level2">
<h2>
<span class="header-section-number">45.37</span> 柴中行<a class="anchor" aria-label="anchor" href="#%E6%9F%B4%E4%B8%AD%E8%A1%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-柴中行-1"></span>
南溪柴先生中行，字与之。吾乡前辈也。……初仕临川推官，戊午秋大比，漕司前期取脚色，必欲书「委不是伪学」五字。公得文移，即具申云：「自幼习《易》，读程伊川之书，以收科第。于新制，未委是与不是伪学？如以为伪，不愿考校。」漕难其报。后有谗之者，内台欲加论列。何公澹在谏省曰：「其人所守不变，可罪之乎？」《游宦纪闻》卷九。</li>
</ol>
</div>
<div id="谢岳甫" class="section level2">
<h2>
<span class="header-section-number">45.38</span> 谢岳甫<a class="anchor" aria-label="anchor" href="#%E8%B0%A2%E5%B2%B3%E7%94%AB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-谢岳甫-1"></span>
布衣谢岳甫，闽士也。当光宗久缺问安，群臣苦谏，至比上为夏、商末造，上益不悦。岳甫伏阙奏书，谓：「父子至亲，天理固在。自有感悟开明之日，何俟群臣苦谏？徒以快近习离间之意。但太上春秋已高，太上之爱陛下者，如陛下之爱嘉王。万一太上万岁之后，陛下何以见天下？」书奏，上为动，降旨翌日过宫。当是之时，岳甫名震于京，同姓宰相有欲竢上已驾即荐以代己者。……先是，岳甫尝上书孝宗请恢复，不报。谢聚孙氏，孙已死，谢发其线箧，乃谢所上书副本也。谢尝以副本纳要路，不知孙氏何自致之。谢益感怆。闽士林自知观过，与谢同游于京学，以诗一绝为纪其事，末二句云：「汉皇未下复雠诏，奈此匹夫匹妇何？」《四朝闻见录》甲集。</li>
</ol>
</div>
<div id="喻南强" class="section level2">
<h2>
<span class="header-section-number">45.39</span> 喻南强<a class="anchor" aria-label="anchor" href="#%E5%96%BB%E5%8D%97%E5%BC%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-喻南强-1"></span>
初，当路欲排善类，指陈亮为根，煅炼刺骨，罪且不测，门人畏其威焰，噤不敢出声。南强义形辞色，贻书诮责，言：「先生无辜受罪，将赍恨入土，吾曹为弟子，当怒发冲冠，乃影响昧昧，是得为士类邪！」复走东瓯，见叶备陈冤状。适曰：「子真义士也！」即秉笔为作书数通。南强又持走越，袖见诸台官，诵言无忌，卒直亮之冤。《文宪集》卷十。《宋元学案》卷八十九。</li>
</ol>
</div>
<div id="尹直卿" class="section level2">
<h2>
<span class="header-section-number">45.40</span> 尹直卿<a class="anchor" aria-label="anchor" href="#%E5%B0%B9%E7%9B%B4%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-尹直卿-1"></span>
绍熙甲寅，光宗以疾不能过宫，吾郡尹德邻初参太学，帘引诗题出「问寝龙楼晓」，德邻诗云：「父母人皆有，仪刑自冕旒。问安趋燕寝，拂晓过龙楼。鹤驾严晨卫，鸡人彻夜筹。慈闱天语接，飞栋月华收。万姓齐呼舞，三宫款献酬。小儒忧国切，几白九分头。」学官击节，一时传诵。《鹤林玉露》乙编卷一。</li>
</ol>
</div>
<div id="胡-纮" class="section level2">
<h2>
<span class="header-section-number">45.41</span> 胡　纮<a class="anchor" aria-label="anchor" href="#%E8%83%A1-%E7%BA%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-胡纮-1"></span>
初，〔胡〕纮试宰，还谒〔赵〕忠定。同时见者，忠定同郡人某，亦赵氏。赵知忠定不事修饰，故易敝巾、垢衫、败屣以见，且能昌诵忠定大廷对策。忠定于稠人中首与之语，且恨同姓同郡而曾未之识。次至纮进，自叙科第尝阶上游，冀归里列。忠定愀然曰：「若庙堂尽以前名用士，则或非前名与不由科第者何由进？」神色不接。纮未谒忠定，尝迂道谒考亭先生于武夷精舍。先生待学子惟脱粟饭，至茄熟，则用姜醯浸三四枚共食。胡之至，考亭先生遇礼不能殊。胡不悦，退而语人曰：「此非人情，只鸡樽酒，山中未为乏也。」道出衢，从太守觅舟，客次偶与水心先生遇，时犹未第。纮气势凌忽，若宿与之不合者，厉声问先生曰：「高姓仙里？」先生应之曰：「永嘉叶适。」纮又诘之曰：「足下何干至此？」先生对曰：「亲病求医。」纮笑，以手自摇紫窄带，叹曰：「此所谓亲病在床，入山采药。」先生怃然，莫知其所以见讶者。会太守素稔先生名，遂命典谒语胡小竢，先请叶学士。即水心。胡尤不平。《四朝闻见录》甲集。</li>
</ol>
</div>
<div id="刘德秀" class="section level2">
<h2>
<span class="header-section-number">45.42</span> 刘德秀<a class="anchor" aria-label="anchor" href="#%E5%88%98%E5%BE%B7%E7%A7%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-刘德秀-1"></span>
刘德秀仲洪为桂阳教官，考校长沙回，至衡山，遇湖南抚干曾撙节夫，亦自零陵考校回。曾，晦翁上足而刘之素厚善者也。同宿旅邸，相得甚欢。刘谓曾曰：「仓司下半年文字，闻君已觅之，信否？」曰：「不然。撙平生不就人求荐。」刘再三叩之，曾甚言所守端确，未尝屈节于人。刘曰：「然则某欲得之，可乎？」曰：「君自取之，何与吾事？」刘至衡阳以告仓属。仓属曰：「长官已许曾节夫矣。」刘曰：「昨遇之于途，而曰未尝觅文字于人。」仓属曰：「不然。曾书可覆也。」取以示之，则词极卑敬，无非乞怜之语。刘太息而去，曰：「此所以为道学也欤！」及刘为大理司直，会治山陵于绍兴，朝议或欲他徙。丞相留公正会朝士议于其第，刘亦往焉。是早至相府，则太常少卿詹体仁元善、国子司业叶适正则先至矣。詹、叶亦晦翁之徒，而刘之同年也。二人方并席交谈，攘臂笑语，刘至，颜色顿异。刘即揖之，叙寒温，叶犹道即日等数语，至詹则长揖而已。揖罢，二人离席默坐，凛然不可犯，刘知二人之不吾顾也，亦移席别坐。须臾，留相出，詹、叶相顾，厉声而前曰：「宜力主张绍兴非其地也。」乃升阶力辩其非地。留相疑之曰：「孰能决此？」二人曰：「此有蔡元定者深于郭氏之学，识见议论无不精到，可决也。」刘知二人之意在蔡季通，则独立阶偶，默不发一语。留相忽顾之曰：「君意如何？」刘揖而进曰：「不问不敢对，小子何敢自隐？某少历宦途，奔走东南湖湘、闽广、江浙之间，历览尽矣。山水之秀，无如越地，盖甲于天下者也，宅梓宫为甚宜。且迁易山陵，大事也，况国步多艰，经费百出，何以堪此？」公慨然曰：「君言是也。」诸公复向赵汝愚第议之。至客次，二人忽视刘曰：「年丈何必尔耶？」刘对曰：「愚见如此，非敢异也。」既而刘辨之如初，易地之议遂格。刘因自念曰：「……曰曾，曰詹，曰叶，皆以道学自名，而其行事若此，皆伪徒也。谓之伪学何疑？」未几，刘迁御史，于是悉劾朱氏之学者而尽逐之，伪学之名自此始。《四朝闻见录》丁集。</li>
</ol>
</div>
<div id="高文虎" class="section level2">
<h2>
<span class="header-section-number">45.43</span> 高文虎<a class="anchor" aria-label="anchor" href="#%E9%AB%98%E6%96%87%E8%99%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-高文虎-1"></span>
高文虎，字炳如，号为博洽名儒。疾程文浮诞，其为少司成，专以藏头策问试士，问目必曰有某人某事者。士不能应，但以「也」字对「者」字，士之愤高也久矣。会京尹赵师奏请尽以西湖为祝圣池，禁捕鱼者，作亭池上甚伟，穹碑摩云。高实为记，其文有曰：「鸟兽鱼鳖，咸若商历以兴。」既已镌之石。石本流传，殆不可掩，改「商」为「夏」，隐然犹有刊迹。无名子作为词以谑之云：「高文虎，称伶俐。万苦千辛，作个放生亭记。从头没一句说著朝廷，尽把师归美。这老子、忒无廉耻，不知润笔能几。夏王说不是商王，只怕伏生是你。」《四朝闻见录》戊集。《西湖游览志余》卷二十四。《尧山堂外纪》卷六十三。《坚瓠癸集》卷一。《宋稗类钞》卷六。</p></li>
<li><p><span id="宋轶三十五-高文虎-2"></span>
宋宰相韩侂胄尝改诸州后园莲沼为放生池，词臣高文虎作记有云：「鸟兽鱼鳖，咸若汤王所以基商。」后高作主司，出硬题困举子。一科生以高用事误，作一小词嘲云：「高文虎，夸伶俐。万苦千辛，作个放生池记。从头无一字说及朝廷，只把侂胄归美。夏王道我不是商王，鸟兽鱼鳖是你。」《玉堂嘉话》卷四。</p></li>
<li><p><span id="宋轶三十五-高文虎-3"></span>
高文虎作《西湖放生池记》，以「鸟兽鱼鼈咸若」为商王事，太学诸生为谑词，哂其误。陈晦行史集贤制，用「昆命元龟」字，闽帅倪侍郎駮论之，陈累疏援引唐人及本朝命相制皆用此语。史擢陈台端，劾倪，削秩罢去。或为一联云：「舍人旧错夏商鼈，御史新争舜禹龟。」闻者绝倒。《后村诗话》续集卷一。《坚瓠丙集》卷四。《宋诗纪事》卷一百。</p></li>
<li><p><span id="宋轶三十五-高文虎-4"></span>
高疏寮一代名人，或有议其家庭有未能尽善者，其父尝作《兰亭博义叙》，疏寮后易为《兰亭攷》，且辄改翁之文，陈直斋尝指其过焉。近得炳如亲书与其妾银花一纸，为之骇然，漫书于此，云：「庆元庚申正月，余尚在翰苑，初五日成得何氏女，为奉侍汤药。又善小唱嘌唱，凡唱得五百余曲，又善双韵，弹得五六十套。以初九日来余家。时元宵将近，点灯会客，又连日大雪，余因记刘梦得诗『银花垂院榜，翠羽撼条铃』。王禹玉《和贾直孺内翰》诗『银花无奈冷，瑶草又还芳』。苏味道《元宵》诗『火树银花合，星桥铁锁开』。《群仙录》姚君上升之日，天雨银花，缤纷满地。宋之问《雪中应制》诗『章定少千人和，银树先舒六出花』。遂名之曰银花。余丧偶二十七年，儿女自幼至长大，恐疎远他，照管不到，更不再娶，亦不蓄妾婢，至此始有银花，至今只有一人耳。余既老，不喜声色，家务尽付之子，身旁一文不蓄，虽三五文亦就宅库支。余不饮酒，待客致馈之类，一切不管。银花专心供应汤药，收拾缄护，检视早晚点心，二膳亦多自烹饪，妙于调胹。缝补、浆洗、烘焙替换衣服，时其寒煖之节，夜亦如之。余衰老，多小小痰嗽，或不得睡，即径起在地扇风炉，趣汤瓶，煎点汤药以进。亦颇识字，助余看书检阅，能对书劄。时余六十七岁焉，同往新安，供事三年，登城亭，览溪山，日日陪侍，余甚适也。既同归越，入新宅次家，亲族以元宵寿予七十。时银花年限已满，其母在前，告某云：『我且一意奉侍内翰，亦不愿加身钱。』旧约逐月与米一斛，亦不愿时时来请。余甚嘉其廉谨，且方盛年，肯在七十多病老翁身傍，日夕担负大公徒，此世间最难事，其淑静之美，虽士大夫家贤女有所不及也。丙寅春，余告以：『你服事我又三年矣，备极勤劳。我以面前洗漱等银器约百来两，欲悉与你。』对以不愿得也。时其母来，余遂约以每年与钱百千，以代加年之直，亦不肯逐年请也。积至今年，凡八百千，余身旁无分文，用取于宅库，常有推托牵掣，不应余求。……余谓服事七十七岁老人，凡十一年，余亦忝从官，又是知府之父，又家计尽是笔耕有之，知府未曾置及此也。况十一年间看承谨细，不曾有病伏枕，姑以千缗为奁具之资，亦未为过！但即未办，候日后亲支给。银花素有盼盼燕子楼之志，而势亦不容留。余勉其亲，亦迟迟至今。今因其归，先书此为照。银花自到宅，即不曾与宅库有分文交涉，及妄有支用。遇寒暑本房买些衣著，及染物，余判单子付宅库正行支破，银花即无分毫干预。他日或有忌嫉之辈，辄妄有兴词，仰即此示之。若遇明正官司，必鉴其事情，察余衷素，且悯余叨叨于垂尽之时，岂得已哉！嘉定庚午八月丙辰押。」《癸辛杂识》别集下。</p></li>
</ol>
</div>
<div id="高似孙" class="section level2">
<h2>
<span class="header-section-number">45.44</span> 高似孙<a class="anchor" aria-label="anchor" href="#%E9%AB%98%E4%BC%BC%E5%AD%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-高似孙-1"></span>
程文简著《演繁露》，初成，高文虎炳如尝假观，称其博赡。虎子似孙续古，时年尚少，因窃窥之。越日，程索回元书，续古因出一帙曰《繁露诘》，其间多文简所未载，而辨证尤详。文简虽盛赏之，而心实不能堪。或议其该洽有余，而轻薄亦太过也。《齐东野语》卷十九。</p></li>
<li><p><span id="宋轶三十五-高似孙-2"></span>
见吴琚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E5%90%B4%E7%90%9A-6">6</a>。</p></li>
<li><p><span id="宋轶三十五-高似孙-3"></span>
〔高似孙〕上韩侂胄生日诗九首，皆暗用「锡」字，为时清议所不齿。晚知处州，贪酷尤甚。其读书以隐僻为博，其作文以怪涩为奇。《直斋书录解题》卷二十。《南宋杂事诗》卷一。《宋诗纪事》卷五十五。</p></li>
<li><p><span id="宋轶三十五-高似孙-4"></span>
高疎寮守括日，有籍妓洪渠者，慧黠过人。一日，歌《真珠帘》词，至「病酒情怀犹困懒」，使之演其声若病酒而困懒者，疎寮极称赏之。适有客云：「卿自用卿法。」高因视洪云：「吾亦爱吾渠。」遂与脱籍而去，以此得啧言者。《癸辛杂识》续集上。《宋诗纪事》卷五十五。</p></li>
</ol>
</div>
<div id="苏师旦" class="section level2">
<h2>
<span class="header-section-number">45.45</span> 苏师旦<a class="anchor" aria-label="anchor" href="#%E8%8B%8F%E5%B8%88%E6%97%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-苏师旦-1"></span>
初，苏师旦本平江书吏，韩氏为戎副，籍之于厅。韩用事，师旦实为腹心。韩知合门事，犹在韩侧立侍。迨冒节钺，韩则曰：「皆使相也。」始乃与之均席。由是海内趋朝之士，欲造其门而不得见。苏林者，子由之孙也。师旦以微贱附之为族，林遂以兄事之。师旦尝以窘乏求金于韩。韩不知其受诸将贿动以亿万，每辍俸金与之，谓其出于真诚。及江上诸将致败，而邱公崈为督视，廉知败将之赂师旦尺牍往来俱存，因作书以遗韩。韩大怒，遂窜师旦于海上。嘉定初，下所编郡取师旦首级，郡守召至客次，师旦以韩念己，必复召用。已而赴市，则曰：「太师亦如是忍耶？」盖不知韩已诛矣。遂籍其家，得金箔金二万九千二百五十片，金钱六十辫，马蹄金一万五千七百二十两，瓜子金五斗，生金罗汉五百尊，各长二尺五寸，金酒器六千七百三十两，钗钏金一百四十三片，金束带十二条，他物称是。《四朝闻见录》戊集。《西湖游览志余》卷四。</p></li>
<li><p><span id="宋轶三十五-苏师旦-2"></span>
陈自强在禁林，事师旦尤谨。有爱妾曰蜡梅，以秀慧闻于东南。师旦至其家，则三人参坐纵饮。未几，师旦除带御器械，迁知合门事、枢密都承旨，干办皇城司，权势日盛，乃自名苏氏之出子。陈韡总蜀计，为建景苏楼于眉州市以悦之。《庆元党禁》。</p></li>
</ol>
</div>
<div id="邓友龙" class="section level2">
<h2>
<span class="header-section-number">45.46</span> 邓友龙<a class="anchor" aria-label="anchor" href="#%E9%82%93%E5%8F%8B%E9%BE%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-邓友龙-1"></span>
邓友龙，长沙人。尝从张南轩游，自诡道学。既登朝，时论方攻伪学，因讳而晦其事。时外祖章文庄公为学官，喜滑稽。尝以祀事同斋宿，谈谑之际，友龙不能堪，以语及之云云。章戏之曰：「若然，则又是道学矣。」友龙面发赤，大衔之。未几入台，章公由学士院补外。公本谢丞相客也。会友龙为右史，而宇文绍节自右史代之，于是召文庄为宗政少卿，友龙不能平，以嗾绍节。绍节甫供职，未及受告，首论其事，语侵谢，盖亦见厌于韩矣。章命既寝，谢遂去国，而友龙亦出为淮西漕，日久，谋复入。时金人方困于北兵，且其国岁荐饥，于是沿边不逞之徒号为「跳河子」者，时时剽猎事状，陈说利害。友龙得之以为奇货，于是献之于韩。韩用事久，思钓奇立功以自盖，得之大喜。附而和者虽不一，其端实友龙发之也。《齐东野语》卷十一。</p></li>
<li><p><span id="宋轶三十五-邓友龙-2"></span>
嘉泰中，邓友龙使金，有赂驿吏夜半求见者，具言虏为鞑之所困，饥馑连年，民不聊生，王师若来，势如拉朽。友龙大喜，厚赂遣之。归告韩侂胄，且上倡兵之书，北伐之议遂决。其后王师失利，侂胄诛，友龙窜。《鹤林玉露》甲编卷四。</p></li>
<li><p><span id="宋轶三十五-邓友龙-3"></span>
开禧用兵，邓友龙、程松为宣抚、宣谕使，板授其属，谓之「宣干」。时政府惟有陈自强居相位，民谣谓之「天上台星少，人间宣干多」。《四朝闻见录》丙集。《宋诗纪事》卷一百。</p></li>
</ol>
</div>
<div id="赵师" class="section level2">
<h2>
<span class="header-section-number">45.47</span> 赵师<a class="anchor" aria-label="anchor" href="#%E8%B5%B5%E5%B8%88"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-赵师-1"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-13">13</a>。</p></li>
<li><p><span id="宋轶三十五-赵师-2"></span>
〔韩〕侂胄妻早死，有四妾皆得郡封，所谓四夫人也。其次又十人，亦有名位。丁巳秋冬之间，有献北珠冠四枚者，侂胄喜，以遗四夫人，其十人皆愠曰：「等人耳，我辈不堪戴耶！」侂胄患之。赵师时以列卿守临安，微闻其事。侂胄入朝未归，京尹忽遣人致餽，启之，十珠冠也。十人者大喜，分持以去。侂胄归，左右以告侂胄，未及有言，十人者咸来致谢。翌日，都市行灯，群婢皆顶珠冠而出。明日，语侂胄曰：「我曹夜来过朝天门，都人聚观，直是喝采，郡王奈何不与赵大卿转官耶？」翌日，又言之。于是有工部侍郎之命。《庆元党禁》。《两朝纲目备要》卷五。《西湖游览志余》卷四。《宋稗类钞》卷二。</p></li>
<li><p><span id="宋轶三十五-赵师-3"></span>
出涌金门入，柳洲，上有龙王祠。开禧中，帅臣赵师重塑五王像，冕旒珪服毕具。其中三像，一模韩侂胄像，一模陈自强像，一模师像。时韩、陈犹在，台臣攻师者，惟于疏中及师自貌其像，不敢斥韩、陈云。《四朝闻见录》甲集。《居易录》卷八。《南宋杂事诗》卷七。</p></li>
<li><p><span id="宋轶三十五-赵师-4"></span>
韩平原作南园于吴山之上，其中有所谓村庄者，竹篱茅舍，宛然田家气象。平原尝游其间，甚喜曰：「撰得绝似，但欠鸡鸣犬吠耳。」既出庄游他所，忽闻庄中鸡犬声，令人视之，乃府尹〔赵师〕所为也。平原大笑，益亲爱之。太学诸生有诗曰：「堪笑明庭鸳鸯，甘作村庄犬鸡。一日冰山失势，汤浔镬煮刀刲。」《鹤林玉露》乙编卷三。《两朝纲目备要》卷五。《古杭杂记诗集》卷二。《西湖游览志余》卷四。《尧山堂外纪》卷六十二。《昨非庵日纂》二集卷八。《宋稗类钞》卷二。《宋诗纪事》卷九十六。</p></li>
<li><p><span id="宋轶三十五-赵师-5"></span>
赵从善尹临安，宦寺欲窘之。一日，内索朱红卓子三百只，限一日办。从善命于市中取茶卓一样三百只，糊以清江纸，用朱漆涂之，咄嗟而成。两宫幸聚景园回，索火炬三千枝，限以时刻。从善命于娼家取竹帘束之，顷刻而办。《鹤林玉露》乙编卷六。《识小录》卷四。《宋稗类钞》卷三。</p></li>
<li><p><span id="宋轶三十五-赵师-6"></span>
赵师尚书尹临安日，有贼每于人家作窃，必以粉书「我来也」三字于门壁，虽缉捕甚严，久而不获。「我来也」之名哄传，京邑不曰「捉贼」，但云「捉我来也」。一日所属解一贼至，谓此即「我来也」，亟送狱鞫勘，乃略不承服，且无赃物可证，未能竟此狱。其人在禁，忽密谓守卒曰：「我固尝为贼，却不是『我来也』，今亦自知无脱理，但乞好好相看，我有白金若干，藏于宝叔塔上某层某处，可往取之。」……卒从其计，得金大喜。次早入狱，密以酒肉与贼。越数日，又谓卒曰：「我有器物一瓮，寘侍郎桥某处水内，可复取之。」卒曰：「彼处人閙，何以取？」贼曰：「令汝家人以箩贮衣裳，桥下洗濯，潜掇瓮入萝，覆以衣舁归可也。」卒从其言，所得愈丰。次日，复劳以酒食。卒虽甚喜，而莫知贼意。一夜至二更，贼低语谓卒曰：「我欲略出，四更尽即来，决不累汝。」卒曰：「不可。」贼曰：「我固不至累汝，设或我不复来，汝失囚，必至配罪。而我所遗，尽可为生。苟不见从，却恐悔吝，有甚于此。」卒无奈，遂纵之去。卒坐以伺，正忧恼间，闻簷瓦声，贼已跃而下。卒喜，复桎梏之。甫旦，启狱户，闻某门张府有词云：「昨夜三更被盗失物，其贼于府门上写『我来也』三字。」师抚案曰：「几误断此狱，宜乎其不承认也。」止以不合犯夜，从杖而出诸境。狱卒回，妻曰：「半夜后闻叩门，恐是汝归，亟起开门，但见一人以二布囊掷户内而去，遂藏之。」卒取视，则皆黄白器也，乃悟张府所盗之物，又以赂卒。贼竟逃命。虽以赵尹之明特，而莫测其奸。《谐史》。《西湖游览志余》卷二十五。</p></li>
<li><p><span id="宋轶三十五-赵师-7"></span>
黄子由尚书夫人胡氏，与可元功尚书之女也。俊敏强记，经史诸书略能成诵。善笔札，时作诗文亦可观。于琴弈写竹等艺尤精，自号惠斋居士，时人比之李易安云。时赵师从善知临安府，立放生池碑于湖上，高文虎炳如内翰为之作记，误书「鸟兽鱼鼈，咸若商历以兴」。既以锓石分送朝行，夫人一诵，即知其误。会炳如以藏头策题得罪多士，而从善又以学舍张盖殴人等，尝断其仆。诸士既闻其事，遂作小词讥诋之：「作为夏王道不是商王，这鸟兽鱼鼈是你者。」乃胡氏首指其误也。他日，胡氏殂，其婢窃物以逃，捕得之，送临安府。从善衔之，遂鞫其婢，指言主母平日与弈者郑日新通，所失物乃主母与之耳，因逮郑系狱黥之。未几，子由以帷簿不修去国。事之有无固不可知，而从善之用心亦薄矣。后十余年，从善死，其子希苍亦死。其妇钱氏惸处，独任一干主家事。有老仆知其私，颇持之。钱氏与干者欲灭其口，遂以他事系官，竟毙于狱，且擅焚之。未几，仆家声其冤于宪台。时林介持宪节方振风采，遂逮钱氏于庭，经营巨援，仅尔获免，而干者遂从黥籍。信人之存心，不可以不近厚，而报复之理，昭昭不容揜也如此。《齐东野语》卷十。</p></li>
<li><p><span id="宋轶三十五-赵师-8"></span>
〔赵从善尚书子〕希仓公倅绍兴日，令庖人造燥子茄子，欲书判食单，问厅吏「茄」字，吏曰：「草头下著加。」即援笔书草下用家字，乃蒙字，郡人目曰「燥子蒙」。会稽郡治有贤牧堂，谓范文正公、赵清献公、翟忠惠公、朱忠靖公、赵忠简公、史越王、张毘陵守像，民祠之。从善尝帅浙东日，使门吏谕耆宿经仓宪两司陈乞，以州治贤牧堂增从善像。两司一时奉承，从请既成，有郡士朱万年题诗于堂曰：「师使众作祠堂，要学朱张与郑王。大家飞上梧桐树，自有旁人说短长。」《白獭髓》。《双槐岁钞》。《坚瓠丁集》卷四。《南宋杂事诗》卷七。</p></li>
<li><p><span id="宋轶三十五-赵师-9"></span>
宋太学生以诗讥赵师云：「堪笑明庭鸳鹭，甘作村庄犬鸡。一日冰山失势，汤剥镬煮刀刲。」及侂胄败，或又赠之曰：「侍郎自号东墙，曾学犬吠村庄。今日不须摇尾，且寻土窟深藏。」《坚瓠丁集》卷四。《识小录》卷四。</p></li>
<li><p><span id="宋轶三十五-赵师-10"></span>
赵帅本权臣之死党，奴事苏〔师旦〕、周〔筠〕，贿结贪相，奸回驵侩，暴虐贪残，实小人之渠魁，其视善类不啻冰炭。当时讥之者曰：「奸邪谁不附韩王，师于中最不臧。手拾骰钱谀宠婢，身当传酒舞斋郎。叩头雅拜尊师旦，画膝为书荐自强。更有一般人不齿，也曾学狗吠村庄。」《两朝纲目备要》卷十二。</p></li>
<li><p><span id="宋轶三十五-赵师-11"></span>
韩侂胄尝会从官于南园，京尹赵师预焉。师因挞右庠士，二学诸生群起伏阙，诣光范诉师。时史相当国，不欲轻易京尹，施行稍缓。诸生郑斗祥辈遂撰为师尝学犬吠于南园之村庄，又舞斋郎以悦侂胄之四夫人，以是为诗，以挤师于台谏。虽师固附韩者也，亦岂至是？李秀岩心传不谙东南事，非其所目击，乃载其事于《朝野杂记》，诸生「犬吠」、「斋郎」之诗特详焉。后又作史者当考。或谓有穿狗窦而入见韩者，亦非。《四朝闻见录》戊集。</p></li>
</ol>
</div>
<div id="刘三杰" class="section level2">
<h2>
<span class="header-section-number">45.48</span> 刘三杰<a class="anchor" aria-label="anchor" href="#%E5%88%98%E4%B8%89%E6%9D%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-刘三杰-1"></span>
刘三杰，衢人也，与韩氏有故，用为太守，朝辞宁皇。刘有疣疾，伛偻扶陛槛以下，上目之震怒，手自批出：「刘三杰无君，可议远窜。」韩为上前救解，竟免所居郡，斥三秩云。《四朝闻见录》甲集。</li>
</ol>
</div>
<div id="郭-倪" class="section level2">
<h2>
<span class="header-section-number">45.49</span> 郭　倪<a class="anchor" aria-label="anchor" href="#%E9%83%AD-%E5%80%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-郭倪-1"></span>
郭棣帅淮东，实筑二城，〔郭〕倪从焉。……论议自负，莫敢撄者。一日，持扇题其上，曰：「三顾频烦天下计，两朝开济老臣心。」意盖以孔明自许。窃怪之，以为少年戏剧，妄标置耳。嘉泰、开禧间，倪位殿岩，宾客日盛，相与怂恿，真以为卧龙复出，遂逢当轴意，以兴六月之师。吴衡守盱眙，过见之于扬，倪迎谓曰：「君所谓洗脚上船也。予生西陲，如斜谷祁山，皆陕隘，可守而不可出。岂若得平衍夷旷之地，掉鞅成大功，顾不快耶！」陈景俊为随军漕先行，燕之。中席，酌酒曰：「木牛流马，则以烦公。」众咸笑之。余至泗，正暑，见其坐上客扇，果皆有此两句，然后知所闻为不诬也。〔郭〕倬既溃于符离，〔郭〕僎又败于仪真，自度不复振，对客泣数行。时彭灋传师为法曹，好谑，适在坐，谓人曰：「此带汁诸葛亮也。」传者莫不拊掌。倪知而怒，将罪之，会罢去，遂止。《桯史》卷十五。《尧山堂外纪》卷五十七。《宋稗类钞》卷六。《南宋杂事诗》卷七。</p></li>
<li><p><span id="宋轶三十五-郭倪-2"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-25">25</a>。</p></li>
</ol>
</div>
<div id="陈-谠" class="section level2">
<h2>
<span class="header-section-number">45.50</span> 陈　谠<a class="anchor" aria-label="anchor" href="#%E9%99%88-%E8%B0%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-陈谠-1"></span>
韩侂胄为相时，尝招致水心叶适。已在坐，忽门外以有漫刺求见者，题曰「水心叶适候见」，坐中恍然。胄以礼接之。历举水心进卷中语，其客皆曰：「某少作也，后皆改之。」每诵改本，精妙逾之。遂延入书院饭焉，出一杨妃手卷令跋其后，索笔即书曰：「开元天宝间，有如此姝，当时丹青不及麒麟、凌烟，而及诸此。吁！世道判矣。水心叶某跋。」又出米南宫帖，即跋云：「米南宫笔迹尽归天上，犹有此纸散落人间。吁！欲野无遗贤，难矣。」如此数卷，辞简意足。一坐骇然。胄大喜，密语之曰：「自有水心在此，岂天下有两子张耶？」其人笑曰：「文人才士，如水心一等，天下不可车载斗量也。今日某不假水心之名，未必蒙与进至此。」胄然之，为造就焉。其人姓陈名谠，建宁人，后举进士。《湛渊静语》卷二。《西湖游览志余》卷二十一。</p></li>
<li><p><span id="宋轶三十五-陈谠-2"></span>
莆阳陈谠，文人也。输灵璧以寿韩，至刻金字于石，称之曰「我王」。又有某人以「锡」字分题，如锡福、锡爵之类为诗以献。韩败，有为陈瘗石于地者。会搜地窖，铿然有声，则陈石也，遂为言者所弹。陈《留题吴山三茅观梅亭》诗，有「竹密不知云欲雨，山高尽见水朝宗」之句，继是未有能和者。翰墨本于颜、蔡，世以不得其字为憾。独附韩一节为可恨。《四朝闻见录》乙集。</p></li>
</ol>
</div>
<div id="易-祓" class="section level2">
<h2>
<span class="header-section-number">45.51</span> 易　祓<a class="anchor" aria-label="anchor" href="#%E6%98%93-%E7%A5%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-易祓-1"></span>
〔潭州〕三元坊：淳熙乙巳，上舍释褐魁易祓，丁末，省元汤璹，状元王容，皆邦人。《方舆胜览》卷二十三。《尧山堂外纪》卷六十一。</p></li>
<li><p><span id="宋轶三十五-易祓-2"></span>
易祓，字彦章，潭州人。以优校为前廊，久不归，其妻作《一剪梅》词寄云：「染泪修书寄彦章。贪做前廊，忘却回廊。功名成遂不还乡。石作心肠，铁作心肠。　红日三竿懒画妆。虚度韶光，瘦损容光。不知何日得成双。羞对鸳鸯，懒对鸳鸯。」《古杭杂记》。《西湖游览志余》卷十六。《尧山堂外纪》卷六十一。《坚瓠丁集》卷二。《宋稗类钞》卷四。</p></li>
<li><p><span id="宋轶三十五-易祓-3"></span>
彦章名祓，长沙人。宁宗朝状元。以优校为前廊，久不归，其妻作《长相思》词寄之云：「朝有时，暮有时。潮水犹知日两回。人生长别离。　来有时，去有时。燕子犹知社后归。君行无尽期。」《林下词选》卷三。</p></li>
<li><p><span id="宋轶三十五-易祓-4"></span>
苏师旦将建节，学士颜棫、莫子纯皆莫肯当制。易祓彦章为枢密院检详文字，师旦为都承旨，祓与之昵，欣然愿任责，遂以国子司业兼两制，竟为师旦草麻，极其𫍲佞。至用前人旧对，所为「有文事有武备，无智名无勇功」者，盖以孔子比之，子房不足道也。既宣布，物论哗然。亟擢祓左司谏。诸生为之语曰：「阳城毁裴延龄之麻，由谏官而下迁于司业。易祓草苏师旦之制，由司业而上擢于谏官。」既而韩诛，苏得罪，祓遂远贬。《齐东野语》卷十一。《西湖游览志余》卷四。《尧山堂外纪》卷六十一。</p></li>
</ol>
</div>
<div id="龚颐正" class="section level2">
<h2>
<span class="header-section-number">45.52</span> 龚颐正<a class="anchor" aria-label="anchor" href="#%E9%BE%9A%E9%A2%90%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-龚颐正-1"></span>
〔龚〕颐正著《续稽古录》，盛言侂胄定策之勋，由是擢兼资善堂小学教授，迁枢密院编修官。……及侂胄死，有诏毁其《续稽古录》焉。《建炎以来朝野杂记》乙集卷十二。</li>
</ol>
</div>
<div id="郑-棫" class="section level2">
<h2>
<span class="header-section-number">45.53</span> 郑　棫<a class="anchor" aria-label="anchor" href="#%E9%83%91-%E6%A3%AB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-郑棫-1"></span>
有郑棫者，尝第进士，自作《南园记》，并砻石以献。韩〔侂胄〕以陆〔游〕《记》为重，仆郑石瘗之地。后韩败，郑竟免。《四朝闻见录》乙集。《香祖笔记》卷五。《随园随笔》卷二十七。《南宋杂事诗》卷五。</li>
</ol>
</div>
<div id="叶-洪" class="section level2">
<h2>
<span class="header-section-number">45.54</span> 叶　洪<a class="anchor" aria-label="anchor" href="#%E5%8F%B6-%E6%B4%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-叶洪-1"></span>
〔叶〕洪，字子大，为绍翁乡人，且年少负才不羁。庆元间，疾侂胄而未有间，洪馆于韩氏，即侂胄族子，盖𫘤儿也。以后戚预内宴，洪代为之书，径入御宁宗，其最切至处云：「侂胄弄权不已，必至弄兵。」宁宗以示侂胄。侂胄迹所为书则洪也，除名仕籍，编置邕管者十六年。嘉定初，尽复其官，并理编置年以为实历佥书邕管事。洪旋终于任。《四朝闻见录》丙集。</li>
</ol>
</div>
<div id="刘-淮" class="section level2">
<h2>
<span class="header-section-number">45.55</span> 刘　淮<a class="anchor" aria-label="anchor" href="#%E5%88%98-%E6%B7%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-刘淮-1"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-45">45</a>。</li>
</ol>
</div>
<div id="敖陶孙" class="section level2">
<h2>
<span class="header-section-number">45.56</span> 敖陶孙<a class="anchor" aria-label="anchor" href="#%E6%95%96%E9%99%B6%E5%AD%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-敖陶孙-1"></span>
庆元初，韩侂胄既逐赵忠定，太学诸生敖陶孙赋诗于三元楼云：「左手旋干右转坤，如何群小恣流言。狼胡无地居姬旦，鱼腹终天吊屈原。一死固知公所欠，孤忠幸有史长存。九原若遇韩忠献，休说如今有末孙。」陶孙方书于楼之木壁，酒一再行，壁已不复存。陶孙知诗必已为韩所廉，则捕者必至，急更行酒者衣，持煖酒具下。捕者与交臂，问以「敖上舍在否」？敖对以「若问太学秀才耶？饮方酣」。陶孙即亡命归走闽。捕者入闽，逮之入都。至都，以书祈哀于韩，谓诗非己作，韩笑而命有司复其贯。陶孙旋中乙丑第，由此得诗名。《四朝闻见录》丙集。《西湖游览志余》卷四。《尧山堂外纪》卷六十二。《宋诗纪事》卷五十八。</p></li>
<li><p><span id="宋轶三十五-敖陶孙-2"></span>
赵忠定既以议者之言去国，善类多力争而逐，韩平原之权遂张，公议哗然，日有悬书北阙下者，捕莫知主名。太学生敖器之陶孙亦有诗其间，曰：「左手旋干右转坤，群公相扇动流言。狼胡无地归姬旦，鱼腹终天痛屈原。一死固知公所欠，孤忠赖有史长存。九原若遇韩忠献，休说渠家末代孙。」一时都下竞传。既乃知其出于器之，平原闻之，亦不之罪也。器之后登进士第，今犹在选调中。《桯史》卷十五。《坚瓠戊集》卷二。</p></li>
</ol>
</div>
<div id="华-岳" class="section level2">
<h2>
<span class="header-section-number">45.57</span> 华　岳<a class="anchor" aria-label="anchor" href="#%E5%8D%8E-%E5%B2%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-华岳-1"></span>
韩平原用事时，华岳子西为武学生，尝献诗云：「汉地不埋王莽骨，唐天难庇禄山躯。」韩怒，羁管建宁。有诗号《翠微集》，大抵皆麤恶语。《浩然斋雅谈》卷中。</p></li>
<li><p><span id="宋轶三十五-华岳-2"></span>
华岳，字子西，右庠诸生，以武策擢第。为人轻财好侠。未第时，以言语为韩氏所贬，寘建宁圜土中。投启建守傅公伯诚，傅公怜之，命出入毋系。又以抵触李守伯珍，名大异。复置圜土。有诗自号《翠微南征集》。韩诛，华放还，复籍于学，因擢第为殿前司官属。华郁然不得志，有动摇大臣意。史命殿前卒围其屋，逮岳，犹呼岳至庭下，曰：「我与尔有何怨尤，而欲相谋？」岳但对未尝有是。史命拽之赴京兆狱。狱具，坐议大臣当死。史持牍奏宁皇。上知岳名，欲活之。丞相进而告上曰：「是欲杀臣者。」上曰：「教他去海南走一遭便了。」初以斩罪定刑，史对上曰：「如此，则与减一等。」上不悟，以为减死一等，故可其奏。岳竟杖死于东市。岳倜傥似陈亮，惜乎不善用也。《四朝闻见录》甲集。</p></li>
</ol>
</div>
<div id="杨次山" class="section level2">
<h2>
<span class="header-section-number">45.58</span> 杨次山<a class="anchor" aria-label="anchor" href="#%E6%9D%A8%E6%AC%A1%E5%B1%B1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-杨次山-1"></span>
见杨后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E6%9D%A8%E5%90%8E-1">1</a>。</p></li>
<li><p><span id="宋轶三十五-杨次山-2"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-32">32</a>。</p></li>
</ol>
</div>
<div id="张-镃" class="section level2">
<h2>
<span class="header-section-number">45.59</span> 张　镃<a class="anchor" aria-label="anchor" href="#%E5%BC%A0-%E9%95%83"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-张镃-1"></span>
张镃功甫，号约斋，循忠烈王诸孙，能诗，一时名士大夫，莫不交游，其园池声妓服玩之丽甲天下。尝于南湖园中作驾霄亭于四古松间，以巨铁𫄠悬之空半而羁之松身。当风月清夜，与客梯登之，飘摇云表，真有挟飞仙、溯紫清之意。王简卿侍郎尝赴其牡丹会，云：「众宾既集，坐一虚堂，寂无所有。俄问左右云：『香已发未？』答云：『已发。』命卷帘，则异香自内出，郁然满坐。群妓以酒肴丝竹，次第而至。别有名姬十辈皆衣白，凡首饰衣领皆牡丹，首带照殿红一枝，执板奏歌侑觞，歌罢乐作乃退。复垂帘谈论自如，良久，香起，卷帘如前。别十姬，易服与花而出。大抵簪白花则衣紫，紫花则衣鵞黄，黄花则衣红，如是十杯，衣与花凡十易。所讴者皆前辈牡丹名词。酒竟，歌者、乐者，无虑数百十人，列行送客。烛光香雾，歌吹杂作，客皆恍然如仙游也。」功甫于诛韩有力，赏不满意。又欲以故智去史，事泄，谪象台而殂。《齐东野语》卷二十。《西湖游览志余》卷十。《坚瓠庚集》卷一。《宋稗类钞》卷二。《词林纪事》卷十二。</p></li>
<li><p><span id="宋轶三十五-张镃-2"></span>
梅花为天下神奇，而诗人尤所酷好。淳熙岁乙巳，予得曹氏荒圃于南湖之滨，有古梅数十，散漫弗治，爰辍地十亩，移种成列。增取西湖北山别圃江梅，合三百余本，筑堂数间以临之。又挟以两室，东植千叶缃梅，西植红梅，各一二十章，前为轩楹，如堂之数。花时，居宿其中，环洁辉映，夜如对月，因名曰「玉照」。复开涧环绕，小舟往来，未始半月，舍去。自是客有游桂隐者，必求观焉。顷者，太保周益公秉钧，予尝造东阁，坐定者首顾予曰：「『一棹径穿花十里，满城无此好风光。』人境可见矣！」盖予旧诗尾句，众客相与歆艳。于是游玉照者，又必求观焉。值春凝寒，又能留花，过孟月始盛。名人才士，题咏层委，亦可谓不负此花矣。《齐东野语》卷十五引张镃文。《西湖游览志余》卷十。《宋稗类钞》卷二。</p></li>
<li><p><span id="宋轶三十五-张镃-3"></span>
张约斋镃喜延湖海之士。一日，午酌数杯后，命左右作银丝供，且戒之曰：「调和好，又要有真味。」众谓鲙也。良久，出琴一张，请琴师弹《离骚》，始知银丝，琴弦也；调和好，调弦也；有真味，盖取渊明「琴中有真味」之意也。《南宋杂事诗》卷五引《云薖淡墨》。</p></li>
<li><p><span id="宋轶三十五-张镃-4"></span>
放翁在朝日，尝与馆阁诸人会饮于张功甫南湖园，酒酣，主人出小姬新桃者，歌自制曲侑尊。《浩然斋雅谈》卷中。《词林纪事》卷十二。</p></li>
<li><p><span id="宋轶三十五-张镃-5"></span>
张功甫豪侈而有清尚，尝来吾郡海盐，作园亭自恣。令歌儿衍曲，务为新声，所谓海盐腔也。《南宋杂事诗》卷五引《紫桃轩杂缀》。《词林纪事》卷十二。</p></li>
<li><p><span id="宋轶三十五-张镃-6"></span>
张约斋功甫初建园宅，佣工甚众。内有一人，貌虽瘠而神采不凡者，张颇异之。因讯其所以，则云本象人，以事至京，留滞无以归，且无以得食，故不免为此。张问其果欲归否，答曰：「虽欲归，奈无路途之费。」张曰：「然则所用几何？」遂如数赒之。且去，不复可知其如何也。未几，张以罪谪象州，牢落殊甚。一日，忽有来访者，审则其人也。于是为张营居止，且贷以资，使为生计，张遂赖以济。《癸辛杂识》后集。</p></li>
<li><p><span id="宋轶三十五-张镃-7"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-32">32</a>。</p></li>
<li><p><span id="宋轶三十五-张镃-8"></span>
〔张〕镃始预史〔弥远〕议诛韩〔侂胄〕，史以韩为大臣，且近戚，未有以处。张谓史曰：「杀之足矣。」史退而谓钱〔象祖〕、卫〔泾〕曰：「镃，真将种也。」心固忌之。至是，镃赍伐自言，史昌言于朝：「臣子当为之事，何为言功？」遂讽言者贬镃于霅，自是不复有言诛韩之功者矣。……镃后以旨放还，因史变□法，又欲谋史，故贬置象台。《四朝闻见录》丙集。</p></li>
</ol>
</div>
<div id="夏-震" class="section level2">
<h2>
<span class="header-section-number">45.60</span> 夏　震<a class="anchor" aria-label="anchor" href="#%E5%A4%8F-%E9%9C%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-夏震-1"></span>
耿听声者，兼能嗅衣物以知吉凶贵贱。……夏震微时，尝为殿岩馈酒于耿，耿闻其声，知其必贵，遂以其女妻其子，子复娶其女。时郭棣为殿帅，耿谒之曰：「君部中有三节度使，他日皆为三衙。」扣为何人，则曰：「周虎、彭辂、夏震也。」《齐东野语》卷十五。</p></li>
<li><p><span id="宋轶三十五-夏震-2"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-33">33</a>。</p></li>
</ol>
</div>
<div id="王-介-1" class="section level2">
<h2>
<span class="header-section-number">45.61</span> 王　介<a class="anchor" aria-label="anchor" href="#%E7%8E%8B-%E4%BB%8B-1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-王介-1"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-42">42</a>。</li>
</ol>
</div>
<div id="方信孺" class="section level2">
<h2>
<span class="header-section-number">45.62</span> 方信孺<a class="anchor" aria-label="anchor" href="#%E6%96%B9%E4%BF%A1%E5%AD%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-方信孺-1"></span>
方信孺，字孚若，莆田人。……自道州擢为转运判官。父崧卿，先为运判，甚有治声，桂人祠之。及信孺至，大为增缮，请吴猎记其事，莆田柯梦得撰迎、送神曲。其褒扬先漕如不及，人以为笃孝。他日，于西山择最胜处，创起馆宇，期欲奉母偕隐其下。名所营曰「碧桂山林」，自为之铭，其文今尚在山中。又爱琴潭水石，题以示志，曰：「吾何得此？为菟裘之地，乃漓山云崖，则亲筑轩于崖之阳，乘兴独往，往则必留。」曾语守轩僧子真曰：「先祠在永宁，去此不远，庶几神灵谓不肖孤在近，或喜得暂依也。」间屏驺从，小休轩下。伸纸濡毫，有所撰述，不移时，草具，当其得意处，望崖而叹曰：「平生方提刑以好山水闻，孰信兹山寓笔研哉！」《桂故》卷五。</p></li>
<li><p><span id="宋轶三十五-方信孺-2"></span>
韩侂胄欲遣使议和而难其人，欲用吴门王大受。大受谓敌人以首谋为言，通军前书，宜勿用平章衔，以丞相代之，谓陈自强。敌问首谋，则答以今已避位。盖至计也。韩疑其建明渐广，不能从。用荐者言，召萧山县丞方信孺假检详出使。信孺途间具知金欲先遣使于我，此其力已困，与敌反复论辩，凡称谓、岁币、土地一如旧。敌多为术以困方，然欲遂和，不敢杀也。方恐我急于卖和，别遣使命，过有所许，诳敌以「归报所索可否而后复来」。敌许而津之。韩惧方迟留，果议别遣使。方归语韩，韩欲再遣。方谓韩曰：「信孺既为朝廷万里行矣，初不惮死。今具得敌要领，即再往亦决不死，惟稍迟信孺行，敌必遣使来报且议。平章听愚计。」韩疑其重于再往，遂用大受里人王枏以代方。枏诣金庭，惟贬号、割地不从其说。及再往，韩已诛。凡函韩首与易弟为姪、增币重宝，皆从之。……方之在敌中也，金元帅责我失信，擅起兵端。方折之曰：「尔失信，故我失信。」帅曰：「我何为失信？」方徐谓曰：「我之用兵在某月日，尔之诱逆曦在某月日。以日月先后计之，是尔先诱我叛臣也。」敌服其探伺精的类若此，故语塞。金元帅颇能诗，索方联句。敌以失蜀调方云：「仪秦虽舌辨，陇蜀已唇亡。」方即应之曰：「天已分南北，时难比晋唐。」《四朝闻见录》乙集。</p></li>
<li><p><span id="宋轶三十五-方信孺-3"></span>
〔杨开国〕圭尝与方始属，能言其与伪元帅辩难者甚至。方见元帅，元帅叱问之曰：「前日何故称兵？今日何故求和？」词色俱厉。公从容对以：「前日主上兴兵复雠，为社稷也；今日屈己求和，为生民也。二者皆是也。」元帅笑而不复诘。开国乃文忠真公之外舅，尝对真叹息云：「我辈更吃五十年饭，也不会如此应对。」《四朝闻见录》丙集。</p></li>
</ol>
</div>
<div id="毕再遇" class="section level2">
<h2>
<span class="header-section-number">45.63</span> 毕再遇<a class="anchor" aria-label="anchor" href="#%E6%AF%95%E5%86%8D%E9%81%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-毕再遇-1"></span>
毕再遇，兖州将家也，开禧用兵，诸将多败事，独再遇累有功，金人认其旗帜即避之。《北轩笔记》。</p></li>
<li><p><span id="宋轶三十五-毕再遇-2"></span>
〔毕〕再遇，临安西溪人。淳熙间，以勇名于军。精悍短小，盖骁将也。开禧兵罢不支，再遇奋于行伍，年已六十，披发戴兜鍪铁鬼面，被金楮钱，建旗曰「毕将军」。敌骑望其旗，已相顾愕视。再遇乘之，出入阵中，万死莫敌。盖先是敌中有毕将军庙甚灵异，其后浸以不灵，其形又绝肖，且登其号于旗，敌兵以为本国之神。湖海贼作，再遇为淮东招抚使，建治于扬州，虽杀戮过当，而贼亦旋定。尝延客高会，取贼肝胃烹而荐酒。又擒其魁，用火尺烙其背，为棋笛琴丝之类。《四朝闻见录》戊集。</p></li>
<li><p><span id="宋轶三十五-毕再遇-3"></span>
开禧用兵，诸将皆败，唯毕再遇数有功。虏常以水柜败我，再遇夜缚藁人数千，衣以甲胄，持旗帜戈矛，俨立成行。昧爽，鸣鼓，虏人惊视，亟放水柜。旋知其非真也，甚沮。乃出兵攻虏，虏大败。又尝引虏与战，且前且却，至于数四。视日已晚，乃以香料煮黑豆布地上，复前搏战，佯为败走。敌乘胜追逐，其马已饥，闻豆香，皆就食，鞭之不前，我师反攻之，敌人马死者不胜计。又尝与虏对垒，度虏兵至者日众，难与争锋，一夕拔营去，虑虏来相追，乃留旗帜于营，并缚生羊，置其前二足于鼓上，击鼓有声。虏不觉其为空营，复相持竟日。及觉欲追，则已远矣。近时沅州蛮叛，荆湖制司遣兵讨之，蛮以竹为箭，傅以毒药，略著人肉血濡缕，无不立死。官军畏之，莫敢前，乃祖再遇之智，装束藁人，罗列焜耀。蛮见之，以为官军也，万矢俱发，伺其矢尽，乃出兵攻之，直其穴，一战而平。《鹤林玉露》乙编卷三。</p></li>
<li><p><span id="宋轶三十五-毕再遇-4"></span>
毕再遇以老病致仕，始居于霅。有战马，号「黑大虫」，骏驵异常，独主翁能御之。再遇既死，其家以铁𫄠羁之圉中。适遇岳祠迎神，闻金鼓声，意谓赴敌，于是长嘶奋迅，断𫄠而出。其家虑伤人，命健卒十余，挽之而归。因好言戒之云：「将军已死，汝莫生事累我家。」马耸耳以听，汪然出涕，喑哑长鸣数声而毙。《齐东野语》卷七。《北轩笔记》。《宋稗类钞》卷八。《南宋杂事诗》卷一。</p></li>
</ol>
</div>
<div id="周-虎" class="section level2">
<h2>
<span class="header-section-number">45.64</span> 周　虎<a class="anchor" aria-label="anchor" href="#%E5%91%A8-%E8%99%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-周虎-1"></span>
〔周〕虎，平江人。今有武状元坊，则其家也。黄公由以进士第一人旌其坊为「状元」，故用「武」字以别之。虎倜傥有大将器，身兼文武，能赋诗，工大字。开禧间守和州，敌骑蔽野，居民、官军无以为食，城欲下者屡矣。其母夫人自拔首饰奁具，巡城埤，徧犒军，使尽力一战，命虎同士卒甘苦，与之俱攻围以出战。士卒感其诚意，遂以血战，敌骑几歼。上守城功归于母，朝命封以「和国」，赐冠帔云。虎之居吴也，言者以为韩党，坐安置□州。虎既贫，不能将母以往。未几，谪所闻讣，号恸，誓不复仕。放还，杜门托躄疾，屡召不起。虽旧所部候之，亦坚不与接，但喏于庭而去。《四朝闻见录》戊集。</li>
</ol>
</div>
<div id="吴-曦" class="section level2">
<h2>
<span class="header-section-number">45.65</span> 吴　曦<a class="anchor" aria-label="anchor" href="#%E5%90%B4-%E6%9B%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-吴曦-1"></span>
〔吴〕曦年十许岁时，其父挺尝问其志，曦有不臣之语，其父怒，蹴之炉火中，灼其面，号「吴巴子」云。《鹤林玉露》乙编卷一。《宋稗类钞》卷二。</p></li>
<li><p><span id="宋轶三十五-吴曦-2"></span>
吴曦出蜀入朝，多买珍异，孔雀四、华亭鹤数十，金鱼及比目鱼等，及作粟金台盏遗陈自强者。《癸辛杂识》后集。</p></li>
<li><p><span id="宋轶三十五-吴曦-3"></span>
今中都有豢鱼者，能变鱼以金色，鲫为上，鲤次之。……又别有雪质而黑章，的皪若漆，曰玳瑁鱼，文采尤可观。逆曦之归蜀，汲湖水浮载，凡三巨艘以从，诡状瑰丽，不止二种。惟杭人能饵蓄之，亦挟以自随。《桯史》卷十二。</p></li>
<li><p><span id="宋轶三十五-吴曦-4"></span>
逆曦既用，赂苏师旦，遂举全蜀以授之。其在殿岩也，尝命工图画上乘舆、卤簿，卷轴甚详。人问曰：「太尉何用此？」曦绐之曰：「把归去，教孩儿男女看了消灾减罪。」及出北关，遂焚香拜天于鹢首云：「且得脱身归去。」其反状已萌于此矣。《四朝闻见录》戊集。《南宋杂事诗》卷四。</p></li>
<li><p><span id="宋轶三十五-吴曦-5"></span>
逆曦未叛时，尝岁校猎塞上。一日夜归，笳鼓竞奏，辚载杂袭。曦方垂鞭四视，时盛秋，天宇澄霁，卬见月中有一人焉，骑而垂鞭，与己惟肖。问左右，所见皆符，殊以为骇，嘿自念曰：「我当贵，月中人其我也。」扬鞭而揖之，其人亦扬鞭，乃大喜，异谋繇是益决。《桯史》卷八。《东南纪闻》卷二。《昨非庵日纂》一集卷二十。《玉芝堂谈荟》卷十九。《宋稗类钞》卷二。</p></li>
<li><p><span id="宋轶三十五-吴曦-6"></span>
逆曦将叛前事之数月，神思昏扰，夜数跃起，寝中叱咤四顾，或终夕不得寝，意颇悔，欲但已。其弟晛力怂慂之，曰：「是谓骑虎，顾可中道下耶？」曦家素事梓潼，自玠、璘以来，事必祷，有验。乃斋而请。是夕，梦神坐堂上，已被赭玉谒焉。因告以逆，且祈卜年之修永，神不答，第曰：「蜀土已悉付安丙矣。」既寐大喜，谓事必遂。时安以随军漕在鱼关驿，召以归，命以爰立。安顾逆谋坚决，触之且俱靡，惟徐图可以得志，不得已诺之。犹辞相印，遂以丞相长史权知都省事授之。居逾月而成获嘉之绩，梓潼在蜀，著应特异。《桯史》卷三。</p></li>
<li><p><span id="宋轶三十五-吴曦-7"></span>
开禧逆曦既诛，伪内史安公丙函其首与伪服、宫号来。……其物袍僭黄，领儗赪；袍僭赭，领儗黄。宫号用黄绢折角为四，文曰「出入殿门」。金授以印，铸用金文曰「蜀王之印」。仅如今文思给院降式。曦自铸涂金印文云「蜀国制敕之印」。《四朝闻见录》丙集。</p></li>
<li><p><span id="宋轶三十五-吴曦-8"></span>
见李顺<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E9%A1%BA-3">3</a>。</p></li>
</ol>
</div>
<div id="柳虚心" class="section level2">
<h2>
<span class="header-section-number">45.66</span> 柳虚心<a class="anchor" aria-label="anchor" href="#%E6%9F%B3%E8%99%9A%E5%BF%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-柳虚心-1"></span>
开禧有柳虚心，过北境，问其在南作何官，答云：「发两解，博不得一官。」北云：「尔今要作何官？」曰：「要做翰林学士。」北即授此官。凡嫚书之来，皆其笔也。《贵耳集》卷中。</li>
</ol>
</div>
<div id="李-全" class="section level2">
<h2>
<span class="header-section-number">45.67</span> 李　全<a class="anchor" aria-label="anchor" href="#%E6%9D%8E-%E5%85%A8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-李全-1"></span>
李全，淄州人，第三，以贩牛马来青州。在北永州牛客张介引至涟水。时金国多盗，道梗难行，财本寖耗，遂投充涟水尉司弓卒。因结群不逞为义兄弟，任侠狂暴，剽掠民财，党与日盛，莫敢谁何，号为李三统辖。后复还淄业屠，尝就河洗刷牛马，于游土中蹴得铁鎗杆，长七八尺。于是就上打成鎗头，重可四十五斤。日习击刺，技日以精，为众推服，因呼为李铁鎗，遂挟其徒横行淄、青间，出没抄掠。淄、青界内有杨家堡，居民皆杨氏，以穿甲制𫖇为业。堡主曰杨安儿，有力强勇，一堡所服。亦尝为盗于山东，聚众至数万。有妹曰小姐姐，或云其女。其后称曰姑姑。年可二十，膂力过人，能马上运双刀，所向披靡。全军所过，诸堡皆载牛酒以迎，独杨堡不以为意。全知其事，故攻劫之。安儿亦出民兵对垒，谓全曰：「你是好汉，可与我妹挑打一番。若赢时，我妹与你为妻。」全遂与酣战终日，无胜负，全忿且慙。适其处有丛筿，全令二壮士执钩刀，夜伏筿中。翌日再战，全佯北，杨逐之，伏者出，以刀钩止，大呼，全回马挟之以去。安儿乃领众备牛酒，迎归成姻。《齐东野语》卷九。</p></li>
<li><p><span id="宋轶三十五-李全-2"></span>
〔李〕全身长八尺，手执铁枪。其妻亦勇而有力，少为群盗，在山东聚众万人，能飞马植枪，深入一尺，令全飞马而拔之。全不能拔，下马屈服，遂为夫妇。《大金国志》卷二十五。</p></li>
<li><p><span id="宋轶三十五-李全-3"></span>
赵南仲兄弟平李全日，参议官则全子才，有蒋山僧见全喜甚，曰：「逆全诛矣。」问其故，曰：「公之姓，贼名也；公之名，贼姓而少一。合姓名而观，是倒悬李全而无左臂也。」其说果验。《庶斋老学丛谈》卷一。</p></li>
</ol>
</div>
<div id="安-丙" class="section level2">
<h2>
<span class="header-section-number">45.68</span> 安　丙<a class="anchor" aria-label="anchor" href="#%E5%AE%89-%E4%B8%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-安丙-1"></span>
见吴曦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%90%B4%E6%9B%A6-6">6</a>。</p></li>
<li><p><span id="宋轶三十五-安丙-2"></span>
安子文与杨巨源、李好义合谋诛逆曦，旋杀巨源而专其功。久之，朝廷疑其跋扈，俾帅长沙。子文尽室出蜀，尝自赞云：「面目皱瘦，行步藞苴，人言托住半周天，我道一场真戏耍。今日到湖南，又成一话靶。」在长沙，计利析秋毫，设厅前豢豕成群，粪秽狼籍，肥腯则烹而卖之。罢镇，梱载归蜀。厥后杨九鼎在蜀，以刻剥致诸军之怨，军士莫简倡乱，杀九鼎，剖其腹，实以金银曰：「使其贪腹饱饫。」时子文家居，散财结士，生擒莫简，剖心以祭九鼎，再平蜀难。《鹤林玉露》乙编卷四。《钱塘遗事》卷三。</p></li>
</ol>
</div>
<div id="赵善湘" class="section level2">
<h2>
<span class="header-section-number">45.69</span> 赵善湘<a class="anchor" aria-label="anchor" href="#%E8%B5%B5%E5%96%84%E6%B9%98"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-赵善湘-1"></span>
赵清臣之父名不陋，使客吏整一漏处，呼而问之，答曰：「今次修了不漏。」遂黥客吏。《贵耳集》卷中。</li>
</ol>
</div>
<div id="王居安" class="section level2">
<h2>
<span class="header-section-number">45.70</span> 王居安<a class="anchor" aria-label="anchor" href="#%E7%8E%8B%E5%B1%85%E5%AE%89"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-王居安-1"></span>
方岩王侍郎江西破贼归，小舟迫窄，自笑曰：「今为折叠侍郎矣。」《宋诗纪事》卷五十六引《北磵诗集》。</li>
</ol>
</div>
<div id="赵-方" class="section level2">
<h2>
<span class="header-section-number">45.71</span> 赵　方<a class="anchor" aria-label="anchor" href="#%E8%B5%B5-%E6%96%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-赵方-1"></span>
赵方，字彦仁，长沙人。少业儒，馆于岳富人胡氏，奇形古貌，眼有大小。有相者为其赞曰：「一眼大，一眼小，大者观天地，小者视四表。」贫困不遇。一日辞馆归，就乡举，翁谓妪曰：「赵生虽贫，贵人也，吾女方择婿，盍归之？」妪大吼，翁再三譬晓，妪不得已，厚其装资，妻之。其年领举，次年历官边郡，名振华夏。《湖海新闻夷坚续志》前集卷二。</p></li>
<li><p><span id="宋轶三十五-赵方-2"></span>
赵方，嘉定年间为淮阃，威望表耸，金人相戒，不敢犯边，皆以赵爷爷呼之。貌古怪，两眼高低，一眼观天，一眼观地，人皆望而畏之，不敢仰视。一日浴汤，伏事祗窥见一巨蛇蟠于桶中，皆不敢漏泄。一夕，更鼓不鸣，诘朝申举，当更军人自分必死。及执覆，谓有巨蛇蟠于鼓，故不敢近。以故皆知谓蛇之精。镇边数年，一尘不惊。两子六直阁、七直阁随侍立，淮北人有「六只角」、「七只角」之呼，其威名已远畅矣。后欲上武当山烧香，上真降笔曰：「襄阳赵方，欲上武当。酆都小卒，不请烧香。」方初登第作尉时，尝访辛稼轩，留三日剧谈方略。辛喜之，谓其夫人曰：「近得一佳士，惜无可为赠。」夫人曰：「我有绢十端尚在。」稼轩遂将添作赆仪，且奉以数书云：「诸监司觅文字。」赵极感之。后辛死，其子遇，赵作荆湖制置，适在幕下，佥属谓赵以乃父曩畴之故，赐以提挈。不料待之反严，无时程督，几不能堪，至与其母对泣。辛三年官满，辞赵告归，赵曰：「且可留一日。」即开宴，请其母夫人同来。樽前与其母子曰：「某三年非待令嗣之薄，吾受先公厚恩，正恐其恃此不留心职业故尔。今已为经营，到诸监司，举纸七状皆足，并发放在省部讫。自即当奉少费，请直去改官。」辛母子方感谢无涯。《钱塘遗事》卷三。《湖海新闻夷坚续志》前集卷一、卷二。</p></li>
<li><p><span id="宋轶三十五-赵方-3"></span>
赵忠肃开京西阃日，郑忠定丞相清之初任夷陵教官，首诣台参。郑素癯瘁，若不胜衣，赵一见即异待之。延入中堂，出三子，俾执师弟子礼，局蹐不自安，旁观怪之。即日免衙参等礼以行，复命诸子饯之前途，且各出《云萍录》书之而去。他日，忠肃问诸郎曰：「郑教如何？」长公答曰：「清固清矣，恐寒薄耳。」公笑曰：「非尔所知。寒薄不失为太平宰相。」后忠肃疾革，诸子侍侧，顾其长薿曰：「汝读书可喜，然不过监司太守。」次语其仲范曰：「汝须开阃，终无结果。三哥葵甚有福，但不可作宰相耳。」时帐前提举官赵胜，素与都统制扈再兴之子不协，泣而言曰：「万一相公不讳，赵胜必死于扈再兴之手，告相公保全。」时京西施漕偶在旁，公笑谓施曰：「赵胜会做殿帅，扈再兴安能杀之。」其后所言，无一不验。《齐东野语》卷十八。《宋稗类钞》卷三。</p></li>
</ol>
</div>
<div id="向-滈" class="section level2">
<h2>
<span class="header-section-number">45.72</span> 向　滈<a class="anchor" aria-label="anchor" href="#%E5%90%91-%E6%BB%88"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-向滈-1"></span>
向丰之，宋后之裔也，才调绝高，贫窘则甚。有「人情甚似吴江冷，世路真如蜀道难」之句，诚斋杨少监奇之。一日，妇翁恶其穷，夺其妻以嫁别人。丰之听其去，作《卜算子》小词在其箧中，后和云：「三岁学言儿，四岁娇痴女，说著行人也自愁，你自思量取。」闻之令人鼻酸。后其妻见其词，毅然而归，与之偕老。《湖海新闻夷坚续志》前集卷一。</li>
</ol>
</div>
<div id="张巨济" class="section level2">
<h2>
<span class="header-section-number">45.73</span> 张巨济<a class="anchor" aria-label="anchor" href="#%E5%BC%A0%E5%B7%A8%E6%B5%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-张巨济-1"></span>
张巨济，字宏图，福清人。嘉泰间，上书宁宗，以「慈懿𪴙陵今在湖曲。若陛下游幸，则未免张乐。此岂履霜露之义？」宁皇感悟其言，旌转一秩，由此湖山遂无清跸之声，非特俭德云。御鹢至沈于波臣，黄洪诗云：「龙舟太半没西湖，便是先皇节俭图。三十二年安静里，櫂歌一曲在康衢。」《四朝闻见录》丙集。《西湖游览志余》卷二。《宋诗纪事》卷六十三。</li>
</ol>
</div>
<div id="施-宿" class="section level2">
<h2>
<span class="header-section-number">45.74</span> 施　宿<a class="anchor" aria-label="anchor" href="#%E6%96%BD-%E5%AE%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-施宿-1"></span>
施宿，字武子，湖州长兴人。父元之，绍兴张榜，乾道间为左司谏。宿晚为淮东仓曹，时有故旧在言路，因书遗以番葡萄。归院相会，出以荐酒，有问，知所自，憾其不己致也。劾之无以蔽罪。宿尝以其父所注坡诗刻之，仓司有所识。傅穉字汉孺，穷乏相投，善欧书，遂俾书之，锓板以赒其归。因摭此事，坐以赃私。《癸辛杂识》别集上。</li>
</ol>
</div>
<div id="周文谟" class="section level2">
<h2>
<span class="header-section-number">45.75</span> 周文谟<a class="anchor" aria-label="anchor" href="#%E5%91%A8%E6%96%87%E8%B0%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-周文谟-1"></span>
宋周文谟太守有爱姬善棋而绝色，史卫王以计取去，十年不见。一日，周谒卫王，忽见姬与卫王对局，四目相顾，惊喜不已，遂赋《念奴娇》词云：「棋声特地，把十年心事，恍然惊觉。杨柳楼头歌舞地，长记一枝纤弱。破镜重圆，玉环犹在，鹦鹉言如昨。秦筝别后，知他几换弦索。　谁念顾曲周郎，樽前重见，千种愁难著。犹胜玄都人去后，空怨残红零落。绿叶成阴，桃花结子，枉恨东风恶。盈盈泪眼，见人欲下还阁。」《珊瑚网》卷十引郭天锡《手录诗杂记》。</li>
</ol>
</div>
<div id="陈傅良" class="section level2">
<h2>
<span class="header-section-number">45.76</span> 陈傅良<a class="anchor" aria-label="anchor" href="#%E9%99%88%E5%82%85%E8%89%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-陈傅良-1"></span>
止斋年近三十，聚徒于城南茶院，其徒数百人，文名大震。初赴补试，才抵浙江亭，未脱草屦，方外士及太学诸生迓而求见者如云。吴琚，贵公子也，冠带执刺，候见于旅邸，已昏夜矣。既入学，芮祭酒即差为太学举录，令二子拜之斋序。止斋辞不敢当，径遁之天台山国清寺，士友纷然从之者数月。其时止斋有《待遇集》板行，人争诵之。《林下偶谈》卷四。《岐海琐谈》卷一。</p></li>
<li><p><span id="宋轶三十五-陈傅良-2"></span>
止斋陈氏傅良，字君举，永嘉人。早以《春秋》应举，俱门人蔡幼学行之游太学，以蔡治《春秋》浸出己右，遂用词赋取科第。词赋与进士诗为中兴冠，然工巧特甚，稍失《三元衡鉴》正体，故今学子词赋之失，自陈始也。奏疏洞达其衷，经义敷畅厥旨，尤长于《春秋》、《周礼》。考亭视为畏友，尝谓门人曰：「以伯恭、君举、陈同父合做一个，方才是好。」《四朝闻见录》甲集。</p></li>
<li><p><span id="宋轶三十五-陈傅良-3"></span>
见吕祖谦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%90%95%E7%A5%96%E8%B0%A6-4">4</a>。</p></li>
<li><p><span id="宋轶三十五-陈傅良-4"></span>
止斋倅福州……有富人诉仆窃盗，仆辞连其主之女。止斋必欲逮女以问。诸寓公营救不获，于是有傅良之谤。《林下偶谈》卷四。《木笔杂钞》卷下。</p></li>
<li><p><span id="宋轶三十五-陈傅良-5"></span>
光宗撰《寿皇圣政录序》，秘监陈君举所作也。《建炎以来朝野杂记》乙集卷十一。</p></li>
<li><p><span id="宋轶三十五-陈傅良-6"></span>
见陈亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%88%E4%BA%AE-6">6</a>。</p></li>
<li><p><span id="宋轶三十五-陈傅良-7"></span>
见李后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E6%9D%8E%E5%90%8E-3">3</a>。</p></li>
</ol>
</div>
<div id="蔡幼学" class="section level2">
<h2>
<span class="header-section-number">45.77</span> 蔡幼学<a class="anchor" aria-label="anchor" href="#%E8%94%A1%E5%B9%BC%E5%AD%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-蔡幼学-1"></span>
见吕祖谦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%90%95%E7%A5%96%E8%B0%A6-5">5</a>。</li>
</ol>
</div>
<div id="叶-适" class="section level2">
<h2>
<span class="header-section-number">45.78</span> 叶　适<a class="anchor" aria-label="anchor" href="#%E5%8F%B6-%E9%80%82"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-叶适-1"></span>
见陈亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%88%E4%BA%AE-11">11</a>。</p></li>
<li><p><span id="宋轶三十五-叶适-2"></span>
见胡纮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%83%A1%E7%BA%AE-1">1</a>。</p></li>
<li><p><span id="宋轶三十五-叶适-3"></span>
水心本为第一人，阜陵览其策，发有「圣君行弊政，庸君行善政」之说。上微笑曰：「即是圣君行弊政耶？即是庸君行善政耶？」有司遂以为亚。《四朝闻见录》乙集。</p></li>
<li><p><span id="宋轶三十五-叶适-4"></span>
绍熙末年，光庙不过重华宫，谏者盈庭，中外汹汹。未几，寿皇将大渐，诸公计无所出。水心时为司业，御史黄公度使其婿大学生王棐仲温密问水心曰：「今若更不成服，当何如？」水心曰：「如此却是独夫也。」仲温归以告黄公，公大悟，而内禅之议起于此。《林下偶谈》卷三。《木笔杂钞》卷下。</p></li>
<li><p><span id="宋轶三十五-叶适-5"></span>
绍熙末，光庙有疾，嘉王之立，起于水心先生与徐子宜之谋。赵忠定令水心草诏，序孝庙大渐，所以立嘉王之故，云：「病无尝药之人，崩乏居丧之主。」忠定不肯用，别为之。水心曰：「祸将作矣，吾当亟去！」盖为立君王事，不明言其故，必有小人造谤兴谗以祸诸君子者。水心竟不言功，随即去国。徐子宜本为都司，以功进从官，未几，侂胄果造谤，忠定贬死，而子宜亦远窜，水心既不言功受赏，亦不因功受祸。若水心，可谓知几卓识之君子矣。《林下偶谈》卷四。</p></li>
<li><p><span id="宋轶三十五-叶适-6"></span>
见刘德秀<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%88%98%E5%BE%B7%E7%A7%80-1">1</a>。</p></li>
<li><p><span id="宋轶三十五-叶适-7"></span>
见陈谠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%99%88%E8%B0%A0-1">1</a>。</p></li>
<li><p><span id="宋轶三十五-叶适-8"></span>
开禧间，庙堂欲以水心直北门，水心辞不能，且云：「某作一诏书，当用十日半月，恐不及事。」盖是时国论已非，水心正虑堕此二者，故设辞耳。《林下偶谈》卷二。《木笔杂钞》卷上。</p></li>
<li><p><span id="宋轶三十五-叶适-9"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-23">23</a>。</p></li>
<li><p><span id="宋轶三十五-叶适-10"></span>
水心作《汪参政勃墓志》，有云：「佐佑执政，共持国论。」执政盖与秦桧同时者也。汪之孙浙东宪纲不乐，请改，水心答云：「凡秦桧时执政，某未有言其善者，独以先正厚德，故勉为此，自谓已极称扬，不知盛意犹未足也。」汪请益力，终不从。未几，水心死，赵蹈中方刊文集未就，门下有受汪嘱者，竟为除去「佐佑执政」四字。《林下偶谈》卷二。《木笔杂钞》卷上。</p></li>
<li><p><span id="宋轶三十五-叶适-11"></span>
叶水心并陈同甫、王道甫共作一墓志，二人者同称并列，执古御今，都无此例。《无用闲谈》。</p></li>
<li><p><span id="宋轶三十五-叶适-12"></span>
水心于欧公四六，暗诵如流，而所作亦甚似之。……水心与筼窗论四六，筼窗云：「欧做得五六分，苏四五分，王三分。」水心笑曰：「欧更与饶一两分可也。」水心见筼窗四六数篇，如《代谢希孟上钱相》之类，深叹赏之。《林下偶谈》卷二。《木笔杂钞》卷上。</p></li>
<li><p><span id="宋轶三十五-叶适-13"></span>
水心与筼窗论文至夜半……因问筼窗：「某文如何？」时案上置牡丹数瓶，筼窗曰：「譬如此牡丹花，他人只一种，先生能数十百种。」盖极文章之变者。《林下偶谈》卷三。《木笔杂钞》卷上。</p></li>
</ol>
</div>
<div id="姜-夔" class="section level2">
<h2>
<span class="header-section-number">45.79</span> 姜　夔<a class="anchor" aria-label="anchor" href="#%E5%A7%9C-%E5%A4%94"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-姜夔-1"></span>
姜尧章学诗于萧千岩，琢句精工。……尧章自号白石道人。潘德久赠诗云：「世间官职似樗蒲，采到枯松亦大夫。白石道人新拜号，断无缴駮任称呼。」时黄岩老亦号白石，亦学诗于千岩，诗亦工，时人号「双白石」云。《鹤林玉露》丙编卷二。《尧山堂外纪》卷六十一。《宋诗纪事》卷五十三。</p></li>
<li><p><span id="宋轶三十五-姜夔-2"></span>
姜尧章夔居苕溪，与白石洞天为邻。潘转翁字之曰「白石道人」，且畀以诗曰：「人间官爵似樗蒲，采到枯松亦大夫。白石道人新拜号，断无缴驳任称呼。」尧章报以长句，其词云：「南山仙人何所食，夜夜山中煑白石。世人唤作白石仙，一生费齿不费钱。仙人食罢腹便便，七十二峰生肺肝。真祖只在南山南，我欲从之不惮远，无方煑石何由软。佳名锡我何敢辞，但愁自此长苦饥。囊中只有转庵诗，便当掬水三咽之。」《诗人玉屑》卷十九。《尧山堂外纪》卷六十一。</p></li>
<li><p><span id="宋轶三十五-姜夔-3"></span>
姜尧章自题画像云：「鹤氅如烟羽扇风，赋情芳草绿阴中。黑头办了人间事，来看凌霜数点红。」其风致如此。《研北杂志》卷下。案：前人辨明此诗为姜夔题范成大画像，见夏承焘《白石道人行实考》。</p></li>
<li><p><span id="宋轶三十五-姜夔-4"></span>
小红，顺阳公青衣也，有色艺。顺阳公之请老，姜尧章诣之。一日授简征新声，尧章制《暗香》、《疏影》两曲，公使二妓肄习之，音节清婉。尧章归吴兴，公寻以小红赠之，其夕大雪，过垂虹，赋诗曰：「自琢新词韵最娇，小红低唱我吹箫。曲终过尽松陵路，回首烟波十四桥。」尧章每喜自度曲，吹洞箫，小红辄歌而和之。尧章后以疾故，苏石挽之曰：「所幸小红方嫁了，不然啼损马塍花。」宋时，花药皆出东西马塍。西马塍，皆名人葬处。白石没后葬此。《研北杂志》卷下。《尧山堂外纪》卷六十一。《宋诗纪事》卷五。</p></li>
<li><p><span id="宋轶三十五-姜夔-5"></span>
庆元丙辰冬，姜尧章与俞商卿、铦朴翁、张平甫，自封禺同载，诣梁溪，道吴淞，既归，各得诗词若干解，钞为一卷，命之曰《载雪录》。《浩然斋雅谈》卷中。</p></li>
<li><p><span id="宋轶三十五-姜夔-6"></span>
庆元间，有士人姜夔，上书乞正奉常雅乐，京仲远丞相主此议，送斯人赴太常，同寺官校正。斯人诣寺，与寺官列坐，召乐师赍出大乐，首见锦瑟，姜君问曰：「此是何乐？」众官已有谩文之叹，正乐不识乐器。又令乐师曰：「语云『鼓瑟希』，未闻弹之。」众官咸笑而散去，其议遂寝。《白獭髓》。《南宋杂事诗》卷一引《宙合编》。</p></li>
<li><p><span id="宋轶三十五-姜夔-7"></span>
姜尧章从奉常议乐，以弹瑟之语不合，归番阳。过吴，见陆务观谈其事，务观曰：「何不忆『二十五弦弹夜月』之诗乎？」尧章闻之，不觉自失。《硏北杂志》卷下。《词林纪事》卷十三。</p></li>
<li><p><span id="宋轶三十五-姜夔-8"></span>
白石道人姜尧章气貌若不胜衣，而笔力足以扛百斛之鼎。家无立锥，而一饭未尝无食客。图史翰墨之藏，充栋汗牛。襟期洒落，如晋宋间人。《藏一话腴》甲集卷下。</p></li>
<li><p><span id="宋轶三十五-姜夔-9"></span>
《满江红》旧调用仄韵，多不协律。如末句云「无心扑」三字，歌者将「心」字融入去声，方谐音律。予欲以平韵为之，久不能成。因泛巢湖，闻远岸箫鼓声。问之舟师，云「居人为此湖神姥寿也」。予因祝曰：「得一席风径至居巢，当以平韵《满江红》为迎送神曲。」言讫，风与笔俱驶，顷刻而成。末句云「闻佩环」，则协律矣。书以绿牋，沈于白浪。辛亥正月晦也。是岁六月，复过祠下，因刻之柱间。《白石道人歌曲》卷五。</p></li>
<li><p><span id="宋轶三十五-姜夔-10"></span>
姜尧章尝寓吴兴张仲远家。仲远屡出外，其室人知书，宾客通问，必先窥来札。性颇妒，尧章戏作《百宜娇》以遗仲远云：「看垂杨连苑，杜若侵沙，愁损未归眼。信马青楼去，重帘下，娉婷人妙飞燕。翠尊共款，听艳歌、郎意先感。便手、月地云阶里，爱良夜微煖。　无限风光疎散。有暗藏弓履，偷寄香翰。明日闻津鼓，湘江上、催人相还解春缆。乱红万点，怅断魂、烟水遥远。又争似相，乘一舸，镇长见。」仲远归，竟莫能辨，则受其指爪损面，至不能出外去。《绝妙好词笺》卷二引《耆旧续闻》。《词林纪事》卷十三。</p></li>
<li><p><span id="宋轶三十五-姜夔-11"></span>
赵子固目姜尧章为书家申、韩。《研北杂志》卷下。《佩楚轩客谈》。《何氏语林》卷十八。《佩文斋书画谱》卷三十五。</p></li>
<li><p><span id="宋轶三十五-姜夔-12"></span>
〔姜尧章〕有「白石生四屧」之印，又有「鹰扬周郊」、「凤仪虞廷」印，甚奇，盖宗姓名二字。《云烟过眼录》卷上。《水东日记》卷七。</p></li>
</ol>
</div>
<div id="史达祖" class="section level2">
<h2>
<span class="header-section-number">45.80</span> 史达祖<a class="anchor" aria-label="anchor" href="#%E5%8F%B2%E8%BE%BE%E7%A5%96"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-史达祖-1"></span>
〔苏〕师旦既逐，韩〔侂胄〕为平章，事无决，专倚省吏史邦卿，奉行文字，拟帖撰旨，俱出其手。权炙绅，侍从柬札，至用申呈。时有李姓者尝与史游，于史几间大书云：「危哉邦卿，侍从申呈。」未几，致黥云。《四朝闻见录》戊集。《居易录》卷八。</p></li>
<li><p><span id="宋轶三十五-史达祖-2"></span>
史达祖邦卿，开禧堂吏也。当平原用事时，尽握三省权，一时士大夫无廉耻者，皆趋其门，呼为梅溪先生。韩败，达祖亦贬死。善词章，多有脍炙人口者。李和父云，其诗亦间有佳者。《浩然斋雅谈》卷上。</p></li>
</ol>
</div>
<div id="戴复古" class="section level2">
<h2>
<span class="header-section-number">45.81</span> 戴复古<a class="anchor" aria-label="anchor" href="#%E6%88%B4%E5%A4%8D%E5%8F%A4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-戴复古-1"></span>
戴式之尝见夕照映山，峰峦重叠，得句云：「夕阳山外山。」自以为奇，欲以「尘世梦中梦」对之，而不惬意。后行村中，春雨方霁，行潦纵横，得「春水渡傍渡」之句，以对，上下始相称。然须实历此境，方见其奇妙。《归田诗话》卷中。</li>
</ol>
</div>
<div id="戴复古妻" class="section level2">
<h2>
<span class="header-section-number">45.82</span> 戴复古妻<a class="anchor" aria-label="anchor" href="#%E6%88%B4%E5%A4%8D%E5%8F%A4%E5%A6%BB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-戴复古妻-1"></span>
戴石屏先生复古未遇时，流寓江右。武宁有富家翁爱其才，以女妻之。居二三年，忽欲作归计。妻问其故，告以曾娶。妻白之父，父怒。妻宛曲解释，尽以奁具赠夫，仍饯以词云：「惜多才，怜薄命，无计可留汝。揉碎花牋，忍写断肠句。道傍杨柳依依，千丝万缕，抵不住、一分愁绪。捉月盟言，不是梦中语。后回君若重来，不相忘处，把杯酒、浇奴坟土。」夫既别，遂赴水死。《南村辍耕录》卷四。《尧山堂外纪》卷六十一。《彤管遗编》后集卷十三。《诗女史》卷十二。《宋稗类钞》卷三。《词林纪事》卷十九。</li>
</ol>
</div>
<div id="赵师秀" class="section level2">
<h2>
<span class="header-section-number">45.83</span> 赵师秀<a class="anchor" aria-label="anchor" href="#%E8%B5%B5%E5%B8%88%E7%A7%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-赵师秀-1"></span>
水心之门：赵师秀紫芝，徐照道晖，玑致中，翁卷灵舒，工为唐律，专以贾岛、姚合、刘得仁为法，其徒尊为「四灵」。《林下偶谈》卷四。《宋诗纪事》卷六十三。</p></li>
<li><p><span id="宋轶三十五-赵师秀-2"></span>
杜小山耒尝问句法于赵紫芝，答之曰：「但能饱吃梅花数斗，胸次玲珑，自能作诗。」《梅磵诗话》卷中。</p></li>
</ol>
</div>
<div id="余-俦" class="section level2">
<h2>
<span class="header-section-number">45.84</span> 余　俦<a class="anchor" aria-label="anchor" href="#%E4%BD%99-%E4%BF%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-余俦-1"></span>
余俦，字季伦，号痴斋，吾乡诗人也。章泉先生雅爱之。作书，使袖访韩仲止，及门，候谒甚久。将命者出，扣所由来，久犹未出。余题二诗壁间云：「谒入久不出，兀坐如枯荄。苍头前致词，问我何因来。士节久雕丧，人情易嫌猜。本无性命忧，不去安待哉。」其二云：「名闻由昔者，礼进合欣然。古有不屑教，意令加后鞭。尚书八座贵，吏部一灯传。惊代文章伯，曾容贾浪仙。」已乃拂袖去。仲止见诗，遣人追之，余竟不返。《游宦纪闻》卷一。《宋诗纪事》卷五十九。</li>
</ol>
</div>
<div id="梁-楷" class="section level2">
<h2>
<span class="header-section-number">45.85</span> 梁　楷<a class="anchor" aria-label="anchor" href="#%E6%A2%81-%E6%A5%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-梁楷-1"></span>
梁楷，东平相羲后。嘉泰年，画院待诏赐金带，不受，挂于院内，嗜酒自乐，亦号「梁风子」。《珊瑚网》卷三十。《南宋杂事诗》卷四引《图画宝鉴》。</li>
</ol>
</div>
<div id="马-远" class="section level2">
<h2>
<span class="header-section-number">45.86</span> 马　远<a class="anchor" aria-label="anchor" href="#%E9%A9%AC-%E8%BF%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-马远-1"></span>
见江万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E6%B1%9F%E4%B8%87%E9%87%8C-3">3</a>。</p></li>
<li><p><span id="宋轶三十五-马远-2"></span>
评画者谓〔马〕远画多剩水残山，不过南渡偏安风景耳。又世称「马一角」。《珊瑚网》卷二十九。</p></li>
<li><p><span id="宋轶三十五-马远-3"></span>
〔马远〕子麟，能世家学，然不逮父。远爱其子，多于己画上题「麟」字，盖欲其章也。《西湖游览志余》卷十七。</p></li>
</ol>
</div>
<div id="王公瑾" class="section level2">
<h2>
<span class="header-section-number">45.87</span> 王公瑾<a class="anchor" aria-label="anchor" href="#%E7%8E%8B%E5%85%AC%E7%91%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-王公瑾-1"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-9">9</a>。</p></li>
<li><p><span id="宋轶三十五-王公瑾-2"></span>
见韩侂胄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E9%9F%A9%E4%BE%82%E8%83%84-16">16</a>。</p></li>
</ol>
</div>
<div id="章-康" class="section level2">
<h2>
<span class="header-section-number">45.88</span> 章　康<a class="anchor" aria-label="anchor" href="#%E7%AB%A0-%E5%BA%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-章康-1"></span>
章雪崖，平江隐君子也。不曾见晦翁，而时时有书问道，晦翁答书见存。有时常高声云：「世纷如何没得自家！」所以见其胸中之所存也。《脚气集》。</li>
</ol>
</div>
<div id="葛天民" class="section level2">
<h2>
<span class="header-section-number">45.89</span> 葛天民<a class="anchor" aria-label="anchor" href="#%E8%91%9B%E5%A4%A9%E6%B0%91"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-葛天民-1"></span>
葛天民，字无怀，后为僧，名义铦，字朴翁。其后返初服，居西湖上，一时所交皆胜士。有二侍姬，一曰如梦，一曰如幻。一日，天大雪，方拥炉煎茶，忽有皂衣者闯户，将大珰张知省之命，招之至总宜园。清坐高谈竟日，雪甚寒剧，且觉腹馁甚，亦不设杯酒，直至晚，一揖而散。天民大恚，步归，以为无故为阉人所辱。至家则见庭户间罗列奁篚数十，红布囊亦数十，凡楮币、薪米、酒殽，甚至香茶适用之物，无所不具。盖此珰故令先怒而后喜，戏之耳。《癸辛杂识》别集上。《西湖游览志余》卷二十三。《宋稗类钞》卷四。</li>
</ol>
</div>
<div id="葛长庚" class="section level2">
<h2>
<span class="header-section-number">45.90</span> 葛长庚<a class="anchor" aria-label="anchor" href="#%E8%91%9B%E9%95%BF%E5%BA%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-葛长庚-1"></span>
一人以《十八学士卷》献豪贵，甚赏之，许以百金。及阅，画中人止得十七，却还之。其人持卷泣于途，遇白玉蟾问以故。玉蟾举笔题其上曰：「台阁峥嵘倚碧空，登瀛学士久遗踪。丹青想出忠良手，不画当年许敬宗。」诗字皆佳，仍获百金。《坚瓠甲集》卷一。</li>
</ol>
</div>
<div id="王克明" class="section level2">
<h2>
<span class="header-section-number">45.91</span> 王克明<a class="anchor" aria-label="anchor" href="#%E7%8E%8B%E5%85%8B%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-王克明-1"></span>
王大受之父克明，号名医，遇病虽数证，亦只下一药，曰：「此病之本也，本除而余病去矣。」《四朝闻见录》丙集。</li>
</ol>
</div>
<div id="徐邦宪" class="section level2">
<h2>
<span class="header-section-number">45.92</span> 徐邦宪<a class="anchor" aria-label="anchor" href="#%E5%BE%90%E9%82%A6%E5%AE%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-徐邦宪-1"></span>
见陈亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%88%E4%BA%AE-9">9</a>。</li>
</ol>
</div>
<div id="苏大璋" class="section level2">
<h2>
<span class="header-section-number">45.93</span> 苏大璋<a class="anchor" aria-label="anchor" href="#%E8%8B%8F%E5%A4%A7%E7%92%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-苏大璋-1"></span>
三山苏大璋颙之，治《易》有声。戊午乡举，梦为第十一人，数为人言之，以为必如梦告。既试，将揭榜，同经人诉于郡，谓其自许之确如此，必将与试官有成约，万一果然，乞究治之。及申号至第十一名，果《易》也。帅此状入院，遍示考官，谓：「设如此言，诸公将何以自解？不若以待补首卷易之。」众皆以为然。既拆号，则自待补为正解者，大璋也。由正解而易为待补者，乃投牒之人也。次年，苏遂冠南宫。《齐东野语》卷八。《宋稗类钞》卷二。</li>
</ol>
</div>
<div id="罗-相-张次贤" class="section level2">
<h2>
<span class="header-section-number">45.94</span> 罗　相　张次贤<a class="anchor" aria-label="anchor" href="#%E7%BD%97-%E7%9B%B8-%E5%BC%A0%E6%AC%A1%E8%B4%A4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-罗-1"></span> <span id="宋轶三十五-相-1"></span> <span id="宋轶三十五-张次贤-1"></span>
嘉定中，察院罗相上言，越州多虎，乞行下措置，多方捕杀。正言张次贤上言，八盘岭乃禁中来龙，乞禁人行。太学诸生遂有「罗擒虎，张寻龙」之对。《鹤林玉露》乙编卷六。《西湖游览志余》卷二十一。</li>
</ol>
</div>
<div id="张日新" class="section level2">
<h2>
<span class="header-section-number">45.95</span> 张日新<a class="anchor" aria-label="anchor" href="#%E5%BC%A0%E6%97%A5%E6%96%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-张日新-1"></span>
嘉定间，宇文绍节为枢密，楼钥为参政。宇文卧病，王医师泾投药而毙，史直翁帅宰执往祭之，命南宫舍人李师普为文，末句曰：「云谁过欤？医师之罪。」相府书吏张日新写至于此，执白卫王曰：「既是误投药剂，岂可谓之医师？只当改作庸医之罪。」卫王首肯之。又，嘉定初，玉堂草休兵之诏，有曰：「国势渐尊，兵威已振。」日新时在学士院为笔吏，仍兼卫王府书司，密白卫王曰：「国势渐尊之语，恐贻笑于夷狄，不当素以为弱也。」卫王是其说，遂道意于当笔者，改曰：「国势尊隆，兵威振励。」盖胥吏亦有识义理，文字之不可不检点也如此。《癸辛杂识》别集下。</li>
</ol>
</div>
<div id="余天锡" class="section level2">
<h2>
<span class="header-section-number">45.96</span> 余天锡<a class="anchor" aria-label="anchor" href="#%E4%BD%99%E5%A4%A9%E9%94%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十五-余天锡-1"></span>
见宋理宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E7%90%86%E5%AE%97-4">4</a>。</li>
</ol>
</div>
<div id="薛-极-胡-矩-聂子述-赵汝述" class="section level2">
<h2>
<span class="header-section-number">45.97</span> 薛　极　胡　矩　聂子述　赵汝述<a class="anchor" aria-label="anchor" href="#%E8%96%9B-%E6%9E%81-%E8%83%A1-%E7%9F%A9-%E8%81%82%E5%AD%90%E8%BF%B0-%E8%B5%B5%E6%B1%9D%E8%BF%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-薛-1"></span> <span id="宋轶三十五-极-1"></span> <span id="宋轶三十五-胡-1"></span> <span id="宋轶三十五-矩-1"></span> <span id="宋轶三十五-聂子述-1"></span> <span id="宋轶三十五-赵汝述-1"></span>
理宗立，史弥远独相九年，最用事者，薛极、胡矩、聂子述、赵汝述，时号四木。《宋季三朝政要》卷一。</p></li>
<li><p><span id="宋轶三十五-薛-2"></span> <span id="宋轶三十五-极-2"></span> <span id="宋轶三十五-胡-2"></span> <span id="宋轶三十五-矩-2"></span> <span id="宋轶三十五-聂子述-2"></span> <span id="宋轶三十五-赵汝述-2"></span>
嘉定间禁止青盖事，盖起于郑昭先无以塞月课。前录载其事。太学诸生与京兆辨，时相持之不下。薛会之极、胡仲方矩，皆史〔弥远〕所任也。诸生伏阙言事，以民谣谓胡、薛为「草头古，天下苦」，象其姓也。谓「虐我生民，莫匪尔极」，象其名也。薛不安其位，力乞去。时相谓曰：「弥远明日行，则尚书今日去。」薛不能不留。《四朝闻见录》丙集。</p></li>
</ol>
</div>
<div id="梁成大" class="section level2">
<h2>
<span class="header-section-number">45.98</span> 梁成大<a class="anchor" aria-label="anchor" href="#%E6%A2%81%E6%88%90%E5%A4%A7"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十五-梁成大-1"></span>
初，〔史〕弥远欲去魏了翁、真德秀，谕意有人敢言真德秀者，即除察院，无人忍言之。适梁成大参部闻之，日坐茶肆中，毁真公不直一钱。或以告弥远，弥远喜，遂擢用之，自小邑令除察院，首劾真德秀。寻以成大守建宁，毁其所建宏词坊，可以捃摭者无所不至，遂躐取禁从，为弥远鹰犬。尝贻书所亲曰：「真德秀，乃真小人；魏了翁，乃伪君子。此举大快公论。」中外借借，目之为「梁成犬」，识者非之。《宋季三朝政要》卷一。</p></li>
<li><p><span id="宋轶三十五-梁成大-2"></span>
宝庆初，当国者欲攻去真西山、魏鹤山，朝士莫有任责，梁成大独欣然愿当之。遂除察院，击搏无遗力。当时太学诸生曰：「大字傍宜添一点，曰『梁成犬』。」《鹤林玉露》丙编卷二。</p></li>
<li><p><span id="宋轶三十五-梁成大-3"></span>
见真德秀<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E7%9C%9F%E5%BE%B7%E7%A7%80-13">13</a>。</p></li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94"><span class="header-section-number">45</span> 宋人轶事汇编卷三十五</a></li>
<li><a class="nav-link" href="#%E7%95%99-%E6%AD%A3"><span class="header-section-number">45.1</span> 留　正</a></li>
<li><a class="nav-link" href="#%E8%B5%B5%E6%B1%9D%E6%84%9A"><span class="header-section-number">45.2</span> 赵汝愚</a></li>
<li><a class="nav-link" href="#%E8%B5%B5%E5%B4%87%E6%A8%A1"><span class="header-section-number">45.3</span> 赵崇模</a></li>
<li><a class="nav-link" href="#%E4%BA%AC-%E9%95%97"><span class="header-section-number">45.4</span> 京　镗</a></li>
<li><a class="nav-link" href="#%E8%B0%A2%E6%B7%B1%E7%94%AB"><span class="header-section-number">45.5</span> 谢深甫</a></li>
<li><a class="nav-link" href="#%E9%9F%A9%E4%BE%82%E8%83%84"><span class="header-section-number">45.6</span> 韩侂胄</a></li>
<li><a class="nav-link" href="#%E9%99%88%E8%87%AA%E5%BC%BA"><span class="header-section-number">45.7</span> 陈自强</a></li>
<li><a class="nav-link" href="#%E9%92%B1%E8%B1%A1%E7%A5%96"><span class="header-section-number">45.8</span> 钱象祖</a></li>
<li><a class="nav-link" href="#%E4%BD%95-%E6%BE%B9"><span class="header-section-number">45.9</span> 何　澹</a></li>
<li><a class="nav-link" href="#%E7%A8%8B-%E6%9D%BE"><span class="header-section-number">45.10</span> 程　松</a></li>
<li><a class="nav-link" href="#%E8%AE%B8%E5%8F%8A%E4%B9%8B"><span class="header-section-number">45.11</span> 许及之</a></li>
<li><a class="nav-link" href="#%E5%82%85%E4%BC%AF%E5%AF%BF"><span class="header-section-number">45.12</span> 傅伯寿</a></li>
<li><a class="nav-link" href="#%E6%9D%8E-%E5%A3%81"><span class="header-section-number">45.13</span> 李　壁</a></li>
<li><a class="nav-link" href="#%E5%8D%AB-%E6%B3%BE"><span class="header-section-number">45.14</span> 卫　泾</a></li>
<li><a class="nav-link" href="#%E6%A5%BC-%E9%92%A5"><span class="header-section-number">45.15</span> 楼　钥</a></li>
<li><a class="nav-link" href="#%E6%A5%BC-%E9%95%9B"><span class="header-section-number">45.16</span> 楼　镛</a></li>
<li><a class="nav-link" href="#%E9%9B%B7%E5%AD%9D%E5%8F%8B"><span class="header-section-number">45.17</span> 雷孝友</a></li>
<li><a class="nav-link" href="#%E7%AB%A0%E8%89%AF%E8%83%BD"><span class="header-section-number">45.18</span> 章良能</a></li>
<li><a class="nav-link" href="#%E5%AE%87%E6%96%87%E7%BB%8D%E8%8A%82"><span class="header-section-number">45.19</span> 宇文绍节</a></li>
<li><a class="nav-link" href="#%E5%8F%B2%E5%BC%A5%E8%BF%9C"><span class="header-section-number">45.20</span> 史弥远</a></li>
<li><a class="nav-link" href="#%E9%83%91%E6%98%AD%E5%85%88"><span class="header-section-number">45.21</span> 郑昭先</a></li>
<li><a class="nav-link" href="#%E6%9B%BE%E4%BB%8E%E9%BE%99"><span class="header-section-number">45.22</span> 曾从龙</a></li>
<li><a class="nav-link" href="#%E7%BD%97-%E7%82%B9"><span class="header-section-number">45.23</span> 罗　点</a></li>
<li><a class="nav-link" href="#%E5%80%AA-%E6%80%9D"><span class="header-section-number">45.24</span> 倪　思</a></li>
<li><a class="nav-link" href="#%E9%99%88-%E6%99%A6"><span class="header-section-number">45.25</span> 陈　晦</a></li>
<li><a class="nav-link" href="#%E9%BB%84-%E7%94%B1"><span class="header-section-number">45.26</span> 黄　由</a></li>
<li><a class="nav-link" href="#%E9%BB%84%E7%94%B1%E5%A6%BB%E8%83%A1%E6%B0%8F"><span class="header-section-number">45.27</span> 黄由妻胡氏</a></li>
<li><a class="nav-link" href="#%E6%B2%88-%E8%AF%9C"><span class="header-section-number">45.28</span> 沈　诜</a></li>
<li><a class="nav-link" href="#%E5%BE%90%E4%BC%BC%E9%81%93"><span class="header-section-number">45.29</span> 徐似道</a></li>
<li><a class="nav-link" href="#%E8%A9%B9%E4%BD%93%E4%BB%81"><span class="header-section-number">45.30</span> 詹体仁</a></li>
<li><a class="nav-link" href="#%E6%9B%BE-%E6%92%99"><span class="header-section-number">45.31</span> 曾　撙</a></li>
<li><a class="nav-link" href="#%E5%91%A8%E7%AB%AF%E6%9C%9D"><span class="header-section-number">45.32</span> 周端朝</a></li>
<li><a class="nav-link" href="#%E4%BD%99-%E5%B5%98"><span class="header-section-number">45.33</span> 余　嵘</a></li>
<li><a class="nav-link" href="#%E8%83%A1-%E5%8D%AB"><span class="header-section-number">45.34</span> 胡　卫</a></li>
<li><a class="nav-link" href="#%E5%8D%A2%E7%A5%96%E8%87%AF"><span class="header-section-number">45.35</span> 卢祖臯</a></li>
<li><a class="nav-link" href="#%E8%B5%B5-%E5%B7%A9"><span class="header-section-number">45.36</span> 赵　巩</a></li>
<li><a class="nav-link" href="#%E6%9F%B4%E4%B8%AD%E8%A1%8C"><span class="header-section-number">45.37</span> 柴中行</a></li>
<li><a class="nav-link" href="#%E8%B0%A2%E5%B2%B3%E7%94%AB"><span class="header-section-number">45.38</span> 谢岳甫</a></li>
<li><a class="nav-link" href="#%E5%96%BB%E5%8D%97%E5%BC%BA"><span class="header-section-number">45.39</span> 喻南强</a></li>
<li><a class="nav-link" href="#%E5%B0%B9%E7%9B%B4%E5%8D%BF"><span class="header-section-number">45.40</span> 尹直卿</a></li>
<li><a class="nav-link" href="#%E8%83%A1-%E7%BA%AE"><span class="header-section-number">45.41</span> 胡　纮</a></li>
<li><a class="nav-link" href="#%E5%88%98%E5%BE%B7%E7%A7%80"><span class="header-section-number">45.42</span> 刘德秀</a></li>
<li><a class="nav-link" href="#%E9%AB%98%E6%96%87%E8%99%8E"><span class="header-section-number">45.43</span> 高文虎</a></li>
<li><a class="nav-link" href="#%E9%AB%98%E4%BC%BC%E5%AD%99"><span class="header-section-number">45.44</span> 高似孙</a></li>
<li><a class="nav-link" href="#%E8%8B%8F%E5%B8%88%E6%97%A6"><span class="header-section-number">45.45</span> 苏师旦</a></li>
<li><a class="nav-link" href="#%E9%82%93%E5%8F%8B%E9%BE%99"><span class="header-section-number">45.46</span> 邓友龙</a></li>
<li><a class="nav-link" href="#%E8%B5%B5%E5%B8%88"><span class="header-section-number">45.47</span> 赵师</a></li>
<li><a class="nav-link" href="#%E5%88%98%E4%B8%89%E6%9D%B0"><span class="header-section-number">45.48</span> 刘三杰</a></li>
<li><a class="nav-link" href="#%E9%83%AD-%E5%80%AA"><span class="header-section-number">45.49</span> 郭　倪</a></li>
<li><a class="nav-link" href="#%E9%99%88-%E8%B0%A0"><span class="header-section-number">45.50</span> 陈　谠</a></li>
<li><a class="nav-link" href="#%E6%98%93-%E7%A5%93"><span class="header-section-number">45.51</span> 易　祓</a></li>
<li><a class="nav-link" href="#%E9%BE%9A%E9%A2%90%E6%AD%A3"><span class="header-section-number">45.52</span> 龚颐正</a></li>
<li><a class="nav-link" href="#%E9%83%91-%E6%A3%AB"><span class="header-section-number">45.53</span> 郑　棫</a></li>
<li><a class="nav-link" href="#%E5%8F%B6-%E6%B4%AA"><span class="header-section-number">45.54</span> 叶　洪</a></li>
<li><a class="nav-link" href="#%E5%88%98-%E6%B7%AE"><span class="header-section-number">45.55</span> 刘　淮</a></li>
<li><a class="nav-link" href="#%E6%95%96%E9%99%B6%E5%AD%99"><span class="header-section-number">45.56</span> 敖陶孙</a></li>
<li><a class="nav-link" href="#%E5%8D%8E-%E5%B2%B3"><span class="header-section-number">45.57</span> 华　岳</a></li>
<li><a class="nav-link" href="#%E6%9D%A8%E6%AC%A1%E5%B1%B1"><span class="header-section-number">45.58</span> 杨次山</a></li>
<li><a class="nav-link" href="#%E5%BC%A0-%E9%95%83"><span class="header-section-number">45.59</span> 张　镃</a></li>
<li><a class="nav-link" href="#%E5%A4%8F-%E9%9C%87"><span class="header-section-number">45.60</span> 夏　震</a></li>
<li><a class="nav-link" href="#%E7%8E%8B-%E4%BB%8B-1"><span class="header-section-number">45.61</span> 王　介</a></li>
<li><a class="nav-link" href="#%E6%96%B9%E4%BF%A1%E5%AD%BA"><span class="header-section-number">45.62</span> 方信孺</a></li>
<li><a class="nav-link" href="#%E6%AF%95%E5%86%8D%E9%81%87"><span class="header-section-number">45.63</span> 毕再遇</a></li>
<li><a class="nav-link" href="#%E5%91%A8-%E8%99%8E"><span class="header-section-number">45.64</span> 周　虎</a></li>
<li><a class="nav-link" href="#%E5%90%B4-%E6%9B%A6"><span class="header-section-number">45.65</span> 吴　曦</a></li>
<li><a class="nav-link" href="#%E6%9F%B3%E8%99%9A%E5%BF%83"><span class="header-section-number">45.66</span> 柳虚心</a></li>
<li><a class="nav-link" href="#%E6%9D%8E-%E5%85%A8"><span class="header-section-number">45.67</span> 李　全</a></li>
<li><a class="nav-link" href="#%E5%AE%89-%E4%B8%99"><span class="header-section-number">45.68</span> 安　丙</a></li>
<li><a class="nav-link" href="#%E8%B5%B5%E5%96%84%E6%B9%98"><span class="header-section-number">45.69</span> 赵善湘</a></li>
<li><a class="nav-link" href="#%E7%8E%8B%E5%B1%85%E5%AE%89"><span class="header-section-number">45.70</span> 王居安</a></li>
<li><a class="nav-link" href="#%E8%B5%B5-%E6%96%B9"><span class="header-section-number">45.71</span> 赵　方</a></li>
<li><a class="nav-link" href="#%E5%90%91-%E6%BB%88"><span class="header-section-number">45.72</span> 向　滈</a></li>
<li><a class="nav-link" href="#%E5%BC%A0%E5%B7%A8%E6%B5%8E"><span class="header-section-number">45.73</span> 张巨济</a></li>
<li><a class="nav-link" href="#%E6%96%BD-%E5%AE%BF"><span class="header-section-number">45.74</span> 施　宿</a></li>
<li><a class="nav-link" href="#%E5%91%A8%E6%96%87%E8%B0%9F"><span class="header-section-number">45.75</span> 周文谟</a></li>
<li><a class="nav-link" href="#%E9%99%88%E5%82%85%E8%89%AF"><span class="header-section-number">45.76</span> 陈傅良</a></li>
<li><a class="nav-link" href="#%E8%94%A1%E5%B9%BC%E5%AD%A6"><span class="header-section-number">45.77</span> 蔡幼学</a></li>
<li><a class="nav-link" href="#%E5%8F%B6-%E9%80%82"><span class="header-section-number">45.78</span> 叶　适</a></li>
<li><a class="nav-link" href="#%E5%A7%9C-%E5%A4%94"><span class="header-section-number">45.79</span> 姜　夔</a></li>
<li><a class="nav-link" href="#%E5%8F%B2%E8%BE%BE%E7%A5%96"><span class="header-section-number">45.80</span> 史达祖</a></li>
<li><a class="nav-link" href="#%E6%88%B4%E5%A4%8D%E5%8F%A4"><span class="header-section-number">45.81</span> 戴复古</a></li>
<li><a class="nav-link" href="#%E6%88%B4%E5%A4%8D%E5%8F%A4%E5%A6%BB"><span class="header-section-number">45.82</span> 戴复古妻</a></li>
<li><a class="nav-link" href="#%E8%B5%B5%E5%B8%88%E7%A7%80"><span class="header-section-number">45.83</span> 赵师秀</a></li>
<li><a class="nav-link" href="#%E4%BD%99-%E4%BF%A6"><span class="header-section-number">45.84</span> 余　俦</a></li>
<li><a class="nav-link" href="#%E6%A2%81-%E6%A5%B7"><span class="header-section-number">45.85</span> 梁　楷</a></li>
<li><a class="nav-link" href="#%E9%A9%AC-%E8%BF%9C"><span class="header-section-number">45.86</span> 马　远</a></li>
<li><a class="nav-link" href="#%E7%8E%8B%E5%85%AC%E7%91%BE"><span class="header-section-number">45.87</span> 王公瑾</a></li>
<li><a class="nav-link" href="#%E7%AB%A0-%E5%BA%B7"><span class="header-section-number">45.88</span> 章　康</a></li>
<li><a class="nav-link" href="#%E8%91%9B%E5%A4%A9%E6%B0%91"><span class="header-section-number">45.89</span> 葛天民</a></li>
<li><a class="nav-link" href="#%E8%91%9B%E9%95%BF%E5%BA%9A"><span class="header-section-number">45.90</span> 葛长庚</a></li>
<li><a class="nav-link" href="#%E7%8E%8B%E5%85%8B%E6%98%8E"><span class="header-section-number">45.91</span> 王克明</a></li>
<li><a class="nav-link" href="#%E5%BE%90%E9%82%A6%E5%AE%AA"><span class="header-section-number">45.92</span> 徐邦宪</a></li>
<li><a class="nav-link" href="#%E8%8B%8F%E5%A4%A7%E7%92%8B"><span class="header-section-number">45.93</span> 苏大璋</a></li>
<li><a class="nav-link" href="#%E7%BD%97-%E7%9B%B8-%E5%BC%A0%E6%AC%A1%E8%B4%A4"><span class="header-section-number">45.94</span> 罗　相　张次贤</a></li>
<li><a class="nav-link" href="#%E5%BC%A0%E6%97%A5%E6%96%B0"><span class="header-section-number">45.95</span> 张日新</a></li>
<li><a class="nav-link" href="#%E4%BD%99%E5%A4%A9%E9%94%A1"><span class="header-section-number">45.96</span> 余天锡</a></li>
<li><a class="nav-link" href="#%E8%96%9B-%E6%9E%81-%E8%83%A1-%E7%9F%A9-%E8%81%82%E5%AD%90%E8%BF%B0-%E8%B5%B5%E6%B1%9D%E8%BF%B0"><span class="header-section-number">45.97</span> 薛　极　胡　矩　聂子述　赵汝述</a></li>
<li><a class="nav-link" href="#%E6%A2%81%E6%88%90%E5%A4%A7"><span class="header-section-number">45.98</span> 梁成大</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-31.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
