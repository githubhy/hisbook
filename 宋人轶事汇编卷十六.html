<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>26 宋人轶事汇编卷十六 | 历史上的一些人</title>
<meta name="author" content="林峰">
<meta name="description" content="26.1 王安石  王荆公父名益，故其所著《字说》无「益」字。《老学庵笔记》卷六。《涌幢小品》卷十八。 傅献简云：王荆公之生也，有貛入其室，俄失所在，故小字貛郎。《邵氏闻见后录》卷三十。《岩下放言》卷中。《宋稗类钞》卷五。《宋诗纪事》卷十五。《词林纪事》卷四。...">
<meta name="generator" content="bookdown 0.26 with bs4_book()">
<meta property="og:title" content="26 宋人轶事汇编卷十六 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="26.1 王安石  王荆公父名益，故其所著《字说》无「益」字。《老学庵笔记》卷六。《涌幢小品》卷十八。 傅献简云：王荆公之生也，有貛入其室，俄失所在，故小字貛郎。《邵氏闻见后录》卷三十。《岩下放言》卷中。《宋稗类钞》卷五。《宋诗纪事》卷十五。《词林纪事》卷四。...">
<meta name="twitter:card" content="summary">
<meta name="twitter:title" content="26 宋人轶事汇编卷十六 | 历史上的一些人">
<meta name="twitter:description" content="26.1 王安石  王荆公父名益，故其所著《字说》无「益」字。《老学庵笔记》卷六。《涌幢小品》卷十八。 傅献简云：王荆公之生也，有貛入其室，俄失所在，故小字貛郎。《邵氏闻见后录》卷三十。《岩下放言》卷中。《宋稗类钞》卷五。《宋诗纪事》卷十五。《词林纪事》卷四。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷十六" class="section level1">
<h1>
<span class="header-section-number">26</span> 宋人轶事汇编卷十六<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD"><i class="fas fa-link"></i></a>
</h1>
<div id="王安石" class="section level2">
<h2>
<span class="header-section-number">26.1</span> 王安石<a class="anchor" aria-label="anchor" href="#%E7%8E%8B%E5%AE%89%E7%9F%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王安石-1"></span>
王荆公父名益，故其所著《字说》无「益」字。《老学庵笔记》卷六。《涌幢小品》卷十八。</p></li>
<li><p><span id="宋轶十六-王安石-2"></span>
傅献简云：王荆公之生也，有貛入其室，俄失所在，故小字貛郎。《邵氏闻见后录》卷三十。《岩下放言》卷中。《宋稗类钞》卷五。《宋诗纪事》卷十五。《词林纪事》卷四。</p></li>
<li><p><span id="宋轶十六-王安石-3"></span>
昔与小王先生者言：「王舒公介甫何至于无后？」小王先生曰：「介甫，上天之野狐也。又安得有后？」吾默然不平，归白诸鲁公。鲁公曰：「有是哉！」吾益骇。鲁公始迺为吾言，曰：「顷有李士宁者，异人也。一旦因上七日入醴泉观，独倚殿所之楯柱，视卿大夫络绎登阶拜北神者。适睹一衣冠，亟问之曰：『汝非貛儿乎？』衣冠者为之拜，迺介甫也。士宁谓介甫：『汝从此去，逾二纪为宰相矣。其勉旃。』盖士宁出入介甫家，识介甫之初诞生，故竟呼小字曰『貛儿』也。」《铁围山丛谈》卷四。</p></li>
<li><p><span id="宋轶十六-王安石-4"></span>
王荆公之生也，有貛出于市。一道人首常戴花，时人目为戴花道人，来访其父，曰：「此文字之祥，是儿当之，他日以文名天下。」因述其出处甚详，俟至执政，自当见之。荆公父书于册，自后休证不少差，荆公甚神之。洎拜两地，戒阍者，有戴花道人来，不问早暮即通。一日，道人果来，荆公见之，述父所记、渴见之意。道人曰：「自此益得君，谨无复讐。」荆公扣之，曰：「公前身，李王也，戒之。」遂辞去。《云麓漫钞》卷四。《茶香室四钞》卷四。</p></li>
<li><p><span id="宋轶十六-王安石-5"></span>
王荆公初字介卿，见曾子固《怀友》诗。《摊饭续谈》。《茶香室丛钞》卷二。</p></li>
<li><p><span id="宋轶十六-王安石-6"></span>
长安西去蜀道有梓橦神祠者，素号异甚。士大夫过之，得风雨送，必至宰相；进士过之，得风雨则必殿魁。自古传无一失者。有王提刑者过焉，适大风雨，王心因自负，然独不验。时介甫丞相年八九岁矣，侍其父行，后乃知风雨送介甫也。《铁围山丛谈》卷四。</p></li>
<li><p><span id="宋轶十六-王安石-7"></span>
王荆公少年，不可一世士，独怀刺候濂溪，三及门而三辞焉。荆公恚曰：「吾独不可自求之六经乎！」乃不复见。《鹤林玉露》甲编卷五。</p></li>
<li><p><span id="宋轶十六-王安石-8"></span>
荆公在钟山读书，有一长老曰：「先辈必做宰相，但不可念旧恶，改坏祖宗格法。」荆公云：「一第未就，奚暇问作宰相，并坏祖宗格法？僧戏言也。」老僧云：「曾坐禅入定，见秦王入寺来，知先辈秦王后身也。」《贵耳集》卷中。《茶香室三钞》卷八。</p></li>
<li><p><span id="宋轶十六-王安石-9"></span>
王介甫乃进贤饶氏之甥，锐志读书，舅党以介甫肤理如蛇皮，目之曰：「行货亦欲求售耶？」介甫寻举进士，以诗寄之曰：「世人莫笑老蛇皮，已化龙鳞衣锦归。传语进贤饶八舅，如今行货正当时。」《坚瓠丙集》卷三。</p></li>
<li><p><span id="宋轶十六-王安石-10"></span>
庆历二年，御试进士，时晏元献为枢密使。杨察，晏婿也，时自知制诰避亲，勾当三班院。察之弟寘时就试毕，负魁天下望。未放牓间，将先宣示两府，上十人卷子。寘因以赋求察问晏公己之高下焉。晏公明日入对，见寘之赋已考定第四人，出以语察。察密以报寘。而寘试罢与酒徒饮酒肆，闻之，以手击案叹曰：「不知那个卫子夺吾状元矣！」不久唱名，再三考定第一人卷子进御。赋中有「孺子其朋」之言，不怿曰：「此语忌，不可魁天下。」即王荆公卷子。第二卷子即王珪，以故事，有官人不为状元。令取第三人，即殿中丞韩绛。遂取第四人卷子进呈，上欣然曰：「若杨寘可矣。」复以第一人为第四人。寘方以鄙语骂时，不知自为第一人也。然荆公平生未尝略语曾考中状元，其气量高大，视科第为何等事而增重耶！《默记》卷下。</p></li>
<li><p><span id="宋轶十六-王安石-11"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-25">25</a>。</p></li>
<li><p><span id="宋轶十六-王安石-12"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-32">32</a>。</p></li>
<li><p><span id="宋轶十六-王安石-13"></span>
韩魏公自枢密副使以资政殿学士知扬州，王荆公初及第为佥判，每读书至达旦，略假寐，日已高，急上府，多不及盥漱。魏公见荆公少年，疑夜饮放逸。一日，从容谓荆公曰：「君少年，无废书，不可自弃。」荆公不答，退而言曰：「韩公非知我者。」魏公后知荆公之贤，欲收之门下，荆公终不屈，如召试馆职不就之类是也。故荆公《熙宁日录》中短魏公为多，每曰：「韩公但形相好尔。」作《画虎图诗》诋之。至荆公作相，行新法，魏公言其不便。神宗感悟，欲罢其法。荆公怒甚，取魏公章送条例司疏駮，颁天下。又诬吕申公，有言藩镇大臣将兴晋阳之师，除君侧之恶，自草申公谪词，昭著其事，因以摇魏公。赖神宗之明，眷礼魏公，终始不替。魏公薨，帝震悼，亲制墓碑，恩意甚厚。荆公有挽诗云：「幕府少年今白发，伤心无路送灵輀。」犹不忘魏公少年之语也。《邵氏闻见录》卷九。《宋名臣言行录》后集卷一。《小草斋诗话》卷四。</p></li>
<li><p><span id="宋轶十六-王安石-14"></span>
韩魏公知扬州，介甫以新进士签书判官事，韩公虽重其文学，而不以吏事许之。介甫数引古义争公事，其言迂阔，韩公多不从。介甫秩满去。会有上韩公书者，多用古字，韩公笑而谓僚属曰：「惜乎王廷评不在此，其人颇识难字。」介甫闻之，以韩公为轻己，由是怨之。及介甫知制诰，言事复多为韩公所沮。会遭母丧，服除，时韩公犹当国，介甫遂留金陵，不朝参。曾鲁公知介甫怨忌韩公，乃力荐介甫于上，强起之，其意欲以排韩公耳。《涑水记闻》卷十六。《宋名臣言行录》后集卷六。</p></li>
<li><p><span id="宋轶十六-王安石-15"></span>
韩魏公庆历中以资政殿学士知扬州，时王荆公初及第，为校书郎、签书判官厅事，议论多与魏公不合。洎嘉祐末，魏公为相，荆公知制诰，因论萧注降官词头，遂上疏争舍人院职分，其言颇侵执政，又为纠察刑狱，驳开封府断争鹌鹑公事，而魏公以开封为直，自是往还文字甚多。及荆公秉政，又与常平议不合。然而荆公每评近代宰相，即曰：「韩公德量才智，心期高远，诸公皆莫及也。」及魏公薨，荆公为挽词曰：「心期自与众人殊，骨相知非浅丈夫。」又曰：「幕府少年今白发，伤心无路送灵輀。」《东轩笔录》卷六。</p></li>
<li><p><span id="宋轶十六-王安石-16"></span>
王介甫令吾浙之鄞。鄞滨海，其民冬夏乘筏采捕为生。有田率在山麓，取灌泉水，涝则泄以达海，旱则潴以养田，故民得指田为质，以贷豪右之金。豪右得乘急，重息之。介甫特出官钱轻息以贷，至秋则田亩之入，安然足偿，所谓青苗法也。……鄞人至今德之，立祠陀山下，神亦至灵。《六研斋笔记》卷一。</p></li>
<li><p><span id="宋轶十六-王安石-17"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-74">74</a>。</p></li>
<li><p><span id="宋轶十六-王安石-18"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-75">75</a>。</p></li>
<li><p><span id="宋轶十六-王安石-19"></span>
荆公尝在欧公坐上赋《虎图》，众客未落笔，而荆公草已就。欧公亟取读之，为之击节称叹，坐客阁笔不敢作。《漫叟诗话》。《苕溪渔隐丛话》前集卷三十四。《诗人玉屑》卷十七。</p></li>
<li><p><span id="宋轶十六-王安石-20"></span>
见苏洵<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8B%8F%E6%B4%B5-12">12</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8B%8F%E6%B4%B5-13">13</a>。</p></li>
<li><p><span id="宋轶十六-王安石-21"></span>
司马温公尝曰：「昔与王介甫同为群牧司判官，包孝肃公为使，时号清严。一日，群牧司牡丹盛开，包公置酒赏之。公举酒相劝，某素不喜酒，亦强饮，介甫终席不饮，包公不能强也。某以此知其不屈。」《邵氏闻见录》卷十。《宋名臣言行录》后集卷六。</p></li>
<li><p><span id="宋轶十六-王安石-22"></span>
舒王性酷嗜书，虽寝食间，手不释卷。昼或宴居默坐，研究经旨。知常州，对客语，未尝有笑容。一日，大会宾佐，倡优在庭，公忽大笑，人颇怪之。乃共呼优人厚遗之，曰：「汝之艺，能使太守开颜，其可赏也。」有一人窃疑公笑不由此，因乘间启公，公曰：「畴日席上，偶思《咸》、《恒》二卦，豁悟微旨，自喜有得，故不觉发笑耳。」《墨客挥犀》卷四。《类说》卷四十七引《遯斋闲览》。《何氏语林》卷九。《宋稗类钞》卷五。</p></li>
<li><p><span id="宋轶十六-王安石-23"></span>
王介甫诡诈不通外除，自金陵过扬州，刘原父作守，以州郡礼邀之，遂留。方营妓列庭下，介甫作色，不肯就坐。原父辨论久之，遂去营妓，顾介甫曰：「烧车与船。」延之上坐。《侯鲭录》卷三。</p></li>
<li><p><span id="宋轶十六-王安石-24"></span>
东坡中制科，王荆公问吕申公：「见苏轼制策否？」申公称之。荆公曰：「全类战国文章，若安石为考官，必黜之。」《邵氏闻见后录》卷十四。</p></li>
<li><p><span id="宋轶十六-王安石-25"></span>
王介甫在馆阁时，僦居春明坊，与宋次道宅相邻。次道父祖以来藏书最多，介甫借唐人诗集日阅之，过眼有会于心者，必手录之，岁久殆录遍。或取其本镂行于世，谓之《百家诗选》。既非介甫本意，而作序者曰：「公独不选杜、李与韩退之，其意甚深。」则又厚诬介甫而欺世人也。《风月堂诗话》卷下。</p></li>
<li><p><span id="宋轶十六-王安石-26"></span>
晁以道言：「王荆公与宋次道同为群牧司判官，次道家多唐人诗集，荆公尽即其本择善者签帖其上，令吏抄之。吏厌书字多，辄移荆公所取长诗签置所不取小诗上。荆公性忽略，不复更视。唐人众诗集以经荆公去取皆废。今世所谓《唐百家诗选》曰荆公定者，乃群牧司吏人定也。」《邵氏闻见后录》卷十九。</p></li>
<li><p><span id="宋轶十六-王安石-27"></span>
王荆公编《百家诗选》，尝从宋次道借本，中间有「暝色赴春愁」，次道改「赴」字作「起」字，荆公复定为「赴」字，以语次道曰：「若是『起』字，人谁不能到？」次道以为然。《石林诗话》卷中。</p></li>
<li><p><span id="宋轶十六-王安石-28"></span>
嘉祐初，李仲昌议开六漯河，王荆公时为馆职，颇祐之。既而功不成，仲昌以赃败。刘敞侍读以书戏荆公，曰：「要当如宗人夷甫，不与世事可也。」荆公答曰：「天下之事，所以易坏而难合者，正以诸贤无意如鄙宗夷甫也。但仁圣在上，故公家元海未敢跋扈耳。」《东轩笔录》卷十。《宋朝事实类苑》卷六十七。《何氏语林》卷五。《宋稗类钞》卷五。</p></li>
<li><p><span id="宋轶十六-王安石-29"></span>
嘉祐末，王介甫以知制诰纠察在京刑狱。有少年得鬪鹑，其同侪借观之，因就乞之。鹑主不许，借者恃与之狎昵，遂去，鹑主追及之，踢其脇下，立死。开封府捕按其人，罪当偿死。及纠察司录问，介甫駮之曰：「按律，公取、窃取皆为盗。此不与而彼强以去，乃盗也。此追而殴之，乃捕盗也。虽死当勿论，府司失入平人为死罪。」府官不伏，事下审刑、大理详定，以府断为是。有旨，王安石放罪。旧制，放罪者皆诣殿门谢。介甫自言，我无罪，不谢。御史台及合门累移牒趣之，终不肯谢。台司因劾奏之，执政以其名重，遂不问，介甫竟不谢。《温公琐语》。</p></li>
<li><p><span id="宋轶十六-王安石-30"></span>
见杜衍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%9D%9C%E8%A1%8D-11">11</a>。</p></li>
<li><p><span id="宋轶十六-王安石-31"></span>
见滕元发<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E6%BB%95%E5%85%83%E5%8F%91-10">10</a>。</p></li>
<li><p><span id="宋轶十六-王安石-32"></span>
仁庙嘉祐中，开赏花钓鱼燕，王介甫以知制诰预末坐。帝出诗示群臣，次第属和。传至介甫，日将夕矣，亟欲奏御。得「披香殿」字，未有对。时郑毅夫獬接席，顾介甫曰：「宜对『太液池』。」故其诗有云：「披香殿上留朱辇，太液池边送玉杯。」翌日，都下盛传王舍人窃柳词「太液波翻，披香帘卷」。介甫颇衔之。《西清诗话》卷下。《尧山堂外纪》卷五十。《宋诗纪事》卷十五。《词林纪事》卷四。</p></li>
<li><p><span id="宋轶十六-王安石-33"></span>
仁宗皇帝朝，王安石为知制诰。一日，赏花钓鱼宴，内侍各以金楪盛钓饵药置几上，安石食之尽。明日，帝谓宰辅曰：「王安石诈人也。使误食钓饵，一粒则止矣。食之尽，不情也。」帝不乐之。后安石自著《日录》，厌薄祖宗，于仁宗尤甚，每以汉文帝恭俭为无足取者，其心薄仁宗也。《邵氏闻见录》卷二。《宋名臣言行录》后集卷六。《群书类编故事》卷二十二。《宋稗类钞》卷六。</p></li>
<li><p><span id="宋轶十六-王安石-34"></span>
王荆公知制诰，吴夫人为买一妾，荆公见之，曰：「何物也？」女子曰：「夫人令执事左右。」安石曰：「汝谁氏？」曰：「妾之夫为军大将，部米运失舟，家资尽没犹不足，又卖妾以偿。」公愀然曰：「夫人用钱几何得汝？」曰：「九十万。」公呼其夫，令为夫妇如初，尽以钱赐之。《邵氏闻见录》卷十一。《青琐高议》后集卷二。《宋名臣言行录》后集卷六。《自警编》卷二。《言行龟鉴》卷二。</p></li>
<li><p><span id="宋轶十六-王安石-35"></span>
王荆公为小学士时，尝访〔蔡〕君谟。君谟闻公至，喜甚，自取绝品茶，亲涤器烹点以待公，冀公称赏。公于夹袋中取消风散一撮，投茶瓯中并食之。君谟失色，公徐曰：「大好茶味。」君谟大笑，且叹公之真率也。《墨客挥犀》卷四。《类说》卷四十七引《遯斋闲览》。《何氏语林》卷三十。《宋稗类钞》卷七。</p></li>
<li><p><span id="宋轶十六-王安石-36"></span>
嘉祐中，士大夫之语曰：「王介甫家，小底不如大底；南阳谢师宰家，大底不如小底。」谓安石、安礼、安国、安上，谢景初、景温、景平、景回也。《默记》卷中。</p></li>
<li><p><span id="宋轶十六-王安石-37"></span>
王荆公、司马温公、吕申公、黄门韩公维，仁宗朝同在从班，特相友善。暇日多会于僧坊，往往谈燕终日，他人罕得而预，时目为「嘉祐四友」。《却扫编》卷中。《何氏语林》卷十七。《老学庵续笔记》。</p></li>
<li><p><span id="宋轶十六-王安石-38"></span>
安石在仁宗时，论立英宗为皇子，与韩魏公不合，故不敢入朝。安石虽高科有文学，本远人，未为中朝士大夫所服，乃深交韩、吕二家兄弟。韩、吕，朝廷之世臣也，天下之士，不出于韩，即出于吕。韩氏兄弟绛字子华，与安石同年高科；维字持国，学术尤高，不出仕，用大臣荐入馆。吕氏公著字晦叔，最贤，亦与安石为同年进士。子华、持国、晦叔争扬于朝，安石之名始盛。安石又结一时名德之士如司马君实辈，皆相善。先是治平间，神宗为颖王，持国翊善，每讲论经义，神宗称善。持国曰：「非某之说，某之友王安石之说。」至神宗即位，乃召安石，以至大用。《邵氏闻见录》卷三。</p></li>
<li><p><span id="宋轶十六-王安石-39"></span>
见韩绛<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%9B-5">5</a>。</p></li>
<li><p><span id="宋轶十六-王安石-40"></span>
先公言：与阎二丈询仁同赴省试，遇少年风骨竦秀于相国寺。及下马去毛衫，乃王元泽也。是时盛冬，因相与于一小院中拥火。询仁问荆公出处，曰：「舍人何久召不赴？」答曰：「大人久病，非有他也。近以朝廷恩数至重，不晚且来。雱不惟赴省试，盖大人先遣来京寻宅子尔。」询仁云：「舍人既来，谁不愿赁宅，何必预寻？」元泽答曰：「大人之意不然，须与司马君实相近者。每在家中云：『择邻必须司马十二，此人居家事事可法，欲令儿曹有所观效焉。』」《默记》卷下。</p></li>
<li><p><span id="宋轶十六-王安石-41"></span>
见吕公著<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E5%90%95%E5%85%AC%E8%91%97-8">8</a>。</p></li>
<li><p><span id="宋轶十六-王安石-42"></span>
见吕公著<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E5%90%95%E5%85%AC%E8%91%97-11">11</a>。</p></li>
<li><p><span id="宋轶十六-王安石-43"></span>
王荆公知制诰丁母忧，已五十矣。哀毁过甚，不宿于家，以藁秸为荐，就厅上寝于地。是时，潘夙公所善，方知荆南，遣人下书金陵。急足至，升厅，见一人席地坐，露头瘦损，愕以为老兵也，呼院子令送书入宅。公遽取书，就铺上拆以读。急足怒曰：「舍人书而院子自拆可乎！」喧呼怒叫。左右曰：「此即舍人也。」急足皇恐趋出，且曰：「好舍人！好舍人！」《默记》卷下。</p></li>
<li><p><span id="宋轶十六-王安石-44"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-71">71</a>。</p></li>
<li><p><span id="宋轶十六-王安石-45"></span>
荆公与魏公议事不合，曰：「如此，则是俗吏所为。」魏公曰：「公不相知，某真一俗吏也。使尔多财，吾为尔宰，共财最是难事。」《晁氏客语》。</p></li>
<li><p><span id="宋轶十六-王安石-46"></span>
神宗初即位，犹未见群臣，王乐道、韩持国维等以宫僚先入，慰于殿西廊。既退，独留维，问王安石今在甚处。维对在金陵。上曰：「朕召之肯来乎？」维言：「安石盖有志经世，非甘老于山林者。若陛下以礼致之，安得不来？」上曰：「卿可先作书与安石，道朕此意，行即召矣。」维曰：「若是，则安石必不来。」上问何故，曰：「安石平日每欲以道进退，若陛下始欲用之，而先使人以私书道意，安肯遽就？然安石子雱见在京师，数来臣家，臣当自以陛下意语之，彼必能达。」上曰：「善。」于是荆公始知上待遇眷属之意。《石林燕语》卷七。</p></li>
<li><p><span id="宋轶十六-王安石-47"></span>
见张方平<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%BC%A0%E6%96%B9%E5%B9%B3-15">15</a>。</p></li>
<li><p><span id="宋轶十六-王安石-48"></span>
见张方平<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%BC%A0%E6%96%B9%E5%B9%B3-16">16</a>。</p></li>
<li><p><span id="宋轶十六-王安石-49"></span>
见王介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E7%8E%8B%E4%BB%8B-1">1</a>。</p></li>
<li><p><span id="宋轶十六-王安石-50"></span>
见王介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E4%BB%8B-4">4</a>。</p></li>
<li><p><span id="宋轶十六-王安石-51"></span>
王安石为翰林学士，因莱州阿芸谋杀夫，以为案问，欲举免所因之罪，主上决意用为辅相。《东轩笔录》卷三。《宋朝事实类苑》卷九。</p></li>
<li><p><span id="宋轶十六-王安石-52"></span>
见韩维<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%B4-6">6</a>。</p></li>
<li><p><span id="宋轶十六-王安石-53"></span>
熙宁元年，两府辞郊赐。王荆公以为两府郊赉不多，减之未足以富国。今军人郊赉不能减，而徒减两府，失大体。两府果能益国，虽增禄十倍，不足辞；苟为不能，当辞位，不当辞禄。司马文正曰：「方今国用窘竭，非痛裁省浮费，不能复振。苟裁省不自贵近始，则在下不服。臣非谓今者得两府郊赉能富国也，欲陛下以此为裁省之始耳。且陛下彊裁省之，则伤体。今大臣以河北灾伤，忧公体国，自求省郊赉。从其请，所以成其美，何伤体之有？且陪祀无功」云云。荆公曰：「窘乏非今日之急，得善理财者，何患不富？」文正曰：「善理财者，不过浚民之膏血耳。」神宗令且为不允诏，会荆公当直，遂以其意为之。《能改斋漫录》卷十三。</p></li>
<li><p><span id="宋轶十六-王安石-54"></span>
熙宁初，富郑公弼、曾鲁公公亮为相，唐质肃公介、赵少师抃、王荆公安石为参知政事。是时荆公方得君，锐意新美天下之政，自宰执同列无一人议论稍合，而台谏章疏攻击者无虚日，吕诲、范纯仁、钱𫖮、程颢之伦尤极诋訾，天下之人皆目为生事。是时郑公以病足，鲁公以年老，皆引例去。唐质肃屡争于上前，不能胜，未几，疽发于背而死。赵少师力不胜，但终日叹息，遇一事更改，即声苦者数十。故当时谓中书有生老病死苦，言介甫生、明仲老、彦国病、子方死、阅道苦也。《东轩笔录》卷九。《倦游杂录》。《宋朝事实类苑》卷七十三、卷六十五。《续墨客挥犀》卷四。</p></li>
<li><p><span id="宋轶十六-王安石-55"></span>
熙宁中，朝廷有「生老病死苦」之语。时王荆公改新法，日为生事；曾鲁公以年老依违其间；富、韩二公称病不出；唐参政与荆公争，按问欲理直不胜，疽发背死；赵清献唯声苦。时范忠宣公为侍御史，皆劾之，言荆公章云：「志在近功，忘其旧学。」言富公章云：「谋身过于谋国。」言曾公、赵公章云：「依违不断可否。」《邵氏闻见录》卷十三。</p></li>
<li><p><span id="宋轶十六-王安石-56"></span>
王荆公与唐质肃公介同为参知政事，议论未尝少合。荆公雅爱冯道，尝谓其能屈身以安人，如诸佛菩萨之行。一日，于上前语及此事，介曰：「道为宰相，使天下易四姓，身事十主，此得为纯臣乎？」荆公曰：「伊尹五就汤、五就桀者，正在安人而已，岂可亦谓之非纯臣也？」质肃公曰：「有伊尹之志则可。」荆公为之变色。《东轩笔录》卷九。《宋名臣言行录》后集卷五。《何氏语林》卷十三。</p></li>
<li><p><span id="宋轶十六-王安石-57"></span>
见唐介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E5%94%90%E4%BB%8B-14">14</a>。</p></li>
<li><p><span id="宋轶十六-王安石-58"></span>
王荆公初参政事，下视庙堂如无人。一日，争新法，怒目诸公曰：「君辈坐不读书耳。」赵清献同参政事，独折之曰：「君言失矣。如臯、夔、稷、契之时，有何书可读？」荆公默然。《邵氏闻见后录》卷二十。《宋名臣言行录》后集卷五。</p></li>
<li><p><span id="宋轶十六-王安石-59"></span>
王荆公在台阁侍从时，每为人言：「唐太宗令谏官随宰相入阁，最切于治道，后世所当行也。」及入司政事，而孙莘老、李公择在谏职，二人者熟公此论，遂列奏请举行之，公不可曰：「是又益两参政也。」《吕氏家塾记》。《宋名臣言行录》后集卷六。</p></li>
<li><p><span id="宋轶十六-王安石-60"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-18">18</a>。</p></li>
<li><p><span id="宋轶十六-王安石-61"></span>
王荆公初执政，对客怅然曰：「投老欲依僧耳。」客曰：「急则抱佛脚。」公微笑曰：「投老欲依僧，古人全句。」客曰：「急则抱佛脚，亦全俗语也。然上去投，下去脚，岂不为的对邪？」公遂大笑。《邵氏闻见后录》卷十九。《中山诗话》。</p></li>
<li><p><span id="宋轶十六-王安石-62"></span>
见丁仙现<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html#%E5%AE%8B%E8%BD%B6%E4%BA%8C%E5%8D%81%E5%9B%9B-%E4%B8%81%E4%BB%99%E7%8E%B0-1">1</a>。</p></li>
<li><p><span id="宋轶十六-王安石-63"></span>
司马文正公日录云：介甫在朝，每有中使宣召，及赐予所赠之物，常倍旧例。阴结内侍都知张若水、押班蓝元振，因能固上之宠。上使中使二人潜察府界青苗，还，皆言民便之，故上坚行不疑。《苕溪渔隐丛话》后集卷二十五。《宋名臣言行录》后集卷五。</p></li>
<li><p><span id="宋轶十六-王安石-64"></span>
荆公柄国时，有人题相国寺壁云：「终岁荒芜湖浦焦，贫女戴笠落柘条。阿侬去家京洛遥，惊心寇盗来攻剽。」人皆以为夫出妇忧荒乱也。及荆公罢相，子瞻召还，诸公饮苏寺中，以此诗问之，苏曰：「于『贫女』句，可以得其人矣。『终岁』，十二月也，十二月为『青』字。『荒芜』，田有草也，草田为『苗』字。『湖浦焦』，去水也，水旁去为『法』字。『女戴笠』为『安』字。『柘落木条』剩『石』字。『阿侬』是吴言，合吴言为『误』字。『去家京洛』为『国』，『寇盗』为『贼民』。盖言青苗法安石误国贼民也。」《枫窗小牍》卷上。《宋稗类钞》卷六。《宋诗纪事》卷九十六。</p></li>
<li><p><span id="宋轶十六-王安石-65"></span>
李常为言官，言王安石理财不由仁义，且言安石遂非喜胜，日与其徒吕惠卿等阴筹窃计，思以口舌以文厥过。以公论同乎流俗，以忧国为震惊朕师，以百姓愁叹为出自兼并之言，以卿士佥议为生乎怨嫉之口，而又妄取经据，傅会其说。且言：「理财用而不由仁与义，不上匮则下穷矣。臣自知朝夕蒙戮，不惮开垂闭之口，吐将腐之舌，为陛下反复道之。」凡数千言。上览之，惊叹再三，抚谕曰：「不意班行中乃有卿也。从前无臣僚说得如此分明，待便为施行。」明日，安石登对。神宗正色视安石：「昨览李常奏，岂不悮他百姓？」安石垂笏低手，作怠慢之状，笑而不对。神宗愈怒，遂再问之。安石略陈数语，人不闻安石所言何事，但见上连点头曰：「极是，极是。」常之奏竟不见降出。常后对人言：「不知安石有甚狐媚厌倒之术？」《道山清话》。</p></li>
<li><p><span id="宋轶十六-王安石-66"></span>
〔楼〕宣献诵荆公《是时尝因天雪有绝句》曰：「势合便疑埋地尽，功成直欲放春回。农夫不解丰年意，祗欲青天万里开。」其志盖有在。余应曰：「不然，旧闻京师隆冬，尝有官检冻死秀才，腰间系片纸，启视之，乃《喜雪》诗四十韵，使来年果丰，已无救沟中之瘠矣。」《桯史》卷十一。</p></li>
<li><p><span id="宋轶十六-王安石-67"></span>
元丰间，宋合使者善人伦，上知而问云：「朕相法如何？」对云：「陛下天日之表，神明之姿，下臣不得而名。」又问：「王安石如何？」对云：「安石牛行虎视。牛行足以任，虎视足以威。」《钱氏私志》。参见萧注<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E8%90%A7%E6%B3%A8-2">2</a>。</p></li>
<li><p><span id="宋轶十六-王安石-68"></span>
见李师中<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E6%9D%8E%E5%B8%88%E4%B8%AD-1">1</a>。</p></li>
<li><p><span id="宋轶十六-王安石-69"></span>
熙宁庚戌冬，荆公自参知政事拜同中书门下平章事、史馆大学士。是日，百官造门奔贺者无虑数百人，荆公以未谢恩，皆不见之，独与余坐西庑之小阁。荆公语次，忽颦蹙久之，取笔书窗曰：「霜筠雪竹钟山寺，投老归与寄此生。」放笔揖余而入。后三年，公罢相知金陵。明年，复拜昭文馆大学士。又明年，再出判金陵，遂纳节辞平章事，又乞宫观，久之，得会灵观使，遂筑第于南门外。元丰癸丑春，余谒公于第，公遽邀余同游钟山，憇法云寺，偶坐于僧房，余因为公道平昔之事及诵书窗之诗，公怃然曰：「有是乎！」微笑而已。《东轩笔录》卷十二。《宋朝事实类苑》卷八。《临汉隐居诗话》。《宋名臣言行录》后集卷六。《苕溪渔隐丛话》前集卷三十四。《诗人玉屑》卷十七。《鹤林玉露》丙编卷五。《尧山堂外纪》卷五。</p></li>
<li><p><span id="宋轶十六-王安石-70"></span>
王荆公作相，裁损宗室恩数，于是宗子相率马首陈状诉云：「均是宗庙子孙，且告相公看祖宗面。」荆公厉声曰：「祖宗亲尽，亦须祧迁，何况贤辈！」于是皆散去。《老学庵笔记》卷二。《何氏语林》卷五。</p></li>
<li><p><span id="宋轶十六-王安石-71"></span>
荆公以诗赋决科，而深不乐诗赋。试院中五绝，其一云：「少年操笔坐中庭，子墨文章颇自轻。圣世选才终用赋，白头来此试诸生。」后作详定官，复有诗云：「童子常夸作赋工，暮年羞悔有扬雄。当年赐帛倡优等，今日抡才将相中。细甚客卿因笔墨，卑于《尔雅》注鱼虫。汉家故事真当改，新咏知君胜弱翁。」熙宁四年，既预政，遂罢诗赋，专以经义取士，盖平日之志也。《韵语阳秋》卷五。《宋诗纪事》卷十五。</p></li>
<li><p><span id="宋轶十六-王安石-72"></span>
汴渠旧例，十月关口，则舟檝不行。王荆公当国，欲通冬运，遂不令闭口，水既浅澁，舟不可行，而流冰颇损舟檝。于是以船脚数千，前设巨碓，以捣流冰，而役夫苦寒，死者甚众。京师有谚语曰：「昔有磨法磨平声浆水，今见巨碓捣冬凌。」《东轩笔录》卷七。《宋朝事实类苑》卷六十四。</p></li>
<li><p><span id="宋轶十六-王安石-73"></span>
前判都水监李立之云：介甫前作相，尝召立之问曰：「有建议欲决白马河堤以淤东方之田者，何如？」立之不敢直言其不可，对曰：「此策虽善，但恐河决，所伤至多。昔天圣初，河决白马东南，泛滥十余州，与淮水相通，徐州城上垂手可掬水，且横贯韦城，断北使往还之路，无乃不可。」介甫沉吟良久，曰：「听使一淤亦何伤，但恐妨北使路耳。」乃止。《涑水记闻》卷十五。</p></li>
<li><p><span id="宋轶十六-王安石-74"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-19">19</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-20">20</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-22">22</a>。</p></li>
<li><p><span id="宋轶十六-王安石-75"></span>
介甫请并京师行陕西所铸折二钱，既而宗室及诸军不乐，有怨言，上闻之，以问介甫，欲罢之，介甫怒曰：「朝廷每举一事，定为浮言所移，如此何事可为？」退，遂移疾，卧不出。上使人谕之，曰：「朕无间于卿，天日可鉴，何遽如此？」乃起。《涑水记闻》卷十六。《宋名臣言行录》后录卷六。</p></li>
<li><p><span id="宋轶十六-王安石-76"></span>
见宋神宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E7%A5%9E%E5%AE%97-14">14</a>。</p></li>
<li><p><span id="宋轶十六-王安石-77"></span>
旧中书南厅壁间，有晏元献题《咏上竿伎》一诗云：「百尺竿头袅袅身，足腾跟挂骇旁人。汉阴有叟君知否？抱瓮区区亦未贫。」当时固必有谓。文潞公在枢府，尝一日过中书，与荆公行至题下，特迟留诵诗久之，亦未能无意也。荆公他日复题一篇于诗后云：「赐也能言未识真，误将心许汉阴人。桔槔俯仰何妨事，抱瓮区区老此身。」《石林诗话》卷中。</p></li>
<li><p><span id="宋轶十六-王安石-78"></span>
顷有秉政者，深被眷倚，言事无不从。一日御宴，教坊杂剧为小商，自称姓赵名氏，负以瓦瓿卖沙糖，道逢故人，喜而拜之。伸足误踏瓿倒，糖流于地，小商弹指叹息曰：「甜采你即溜也，怎奈何！」左右皆笑。俚语以王姓为「甜采」。《渑水燕谈录》卷十。</p></li>
<li><p><span id="宋轶十六-王安石-79"></span>
王舒公介甫被遇神庙，方眷仗至深，忽一旦为人发其私书者，介甫惭，于是丐罢，累表，不待报，径出东水门，中使宣押不复还矣。神庙大不乐，遂复听其去，然重其操节，且约再召期。当是时，既出，挈其家且登舟，而元泽为从者，误破其颒面瓦盆，因复命市之，则亦一瓦盆也。其父子无嗜欲，自奉质素如此。《铁围山丛谈》卷三。</p></li>
<li><p><span id="宋轶十六-王安石-80"></span>
熙宁七年四月，王荆公罢相，镇金陵。是秋，江左大蝗，有无名子题诗赏心亭，曰：「青苗免役两妨农，天下嗷嗷怨相公。惟有蝗虫感恩德，又随钧斾过江东。」荆公一日饯客至亭上，览之不悦，命左右物色，竟莫知其为何人也。《桯史》卷九。《识小录》卷一。《宋稗类钞》卷六。案：《尧山堂外纪》等谓刘贡父作诗寄之。参见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-39">39</a>。</p></li>
<li><p><span id="宋轶十六-王安石-81"></span>
熙宁七年，王荆公初罢相，以吏部尚书、观文殿学士知金陵，荐吕惠卿为参政而去。既而吕得君怙权，虑荆公复进，因郊祀，荐荆公为节度使平章事。方进札，上察见其情，遽问曰：「王安石去不以罪，何故用赦复官？」惠卿无以对。明年，复召荆公秉政，而王、吕益相失矣。《东轩笔录》卷五。《宋朝事实类苑》卷五。</p></li>
<li><p><span id="宋轶十六-王安石-82"></span>
王荆公秉政，惠卿自知不安，乃条荆公兄弟之失凡数事面奏，意欲上意有贰。上封惠卿所言以示荆公，故公表云：「忠不足以取信，故事事欲其自明；义不足以胜奸，故人人与之立敌。」盖谓是也。《言行龟鉴》卷三。《宋名臣言行录》后集卷六。</p></li>
<li><p><span id="宋轶十六-王安石-83"></span>
荆公深知吕吉甫，力荐于上，遽位要津。不数年，同在政府，势燄相轧，遂致嫌隙。吕并不安，谓人曰：「惠卿读儒书，只知仲尼之可尊。看外典，只知佛之可贵。今之世，只知介甫之可师。不意为人谗，失平日之欢，且容惠卿善去。」人有达其言于公者，公闻之，语其子元泽曰：「吕六却如此，使人不忍。」其子答云：「公虽不忍，人将忍公矣。」公默然。《珍席放谈》卷下。</p></li>
<li><p><span id="宋轶十六-王安石-84"></span>
见吕惠卿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E5%90%95%E6%83%A0%E5%8D%BF-11">11</a>。</p></li>
<li><p><span id="宋轶十六-王安石-85"></span>
见吕惠卿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E5%90%95%E6%83%A0%E5%8D%BF-13">13</a>。</p></li>
<li><p><span id="宋轶十六-王安石-86"></span>
熙宁中，诏王荆公及子雱同修经义。经成，加荆公左仆射兼门下侍郎，雱龙图阁直学士，同日授命，故韩参政绛贺诗曰：「陈前舆马同桓傅，拜后金珠有鲁公。」《东轩笔录》卷十。《宋朝事实类苑》卷三十五。</p></li>
<li><p><span id="宋轶十六-王安石-87"></span>
〔王荆〕公父子皆以经术进，当时颂美者多以为周、孔，或曰孔、孟。范镗为太学正，献诗云：「文章双孔子，术业两周公。」安石大喜曰：「此人知我父子。」《王荆公诗笺注》卷二十二。《十驾斋养新录》卷七。参见陆佃<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%AE%8B%E8%BD%B6%E4%BA%8C%E5%8D%81%E4%BA%94-%E9%99%86%E4%BD%83-3">3</a>。</p></li>
<li><p><span id="宋轶十六-王安石-88"></span>
熙宁中，三经义成，介甫拜尚书左仆射，吕吉甫迁给事中。王元泽自天章阁待制进龙图阁直学士，力辞不受。裕陵欲终命之。吉甫言雱以疾避宠，宜从其志。由是王、吕之怨益深。吉甫未几以邓绾等交攻，出知陈州，而发私书之事作矣。《曲洧旧闻》卷二。</p></li>
<li><p><span id="宋轶十六-王安石-89"></span>
王元泽奉诏修三经义，时王丞相介甫为之提举，盖以相臣之重，所以假命于其子也。吾后见鲁公与文正公二父，相与谈往事，则每云：「《诗》、《书》盖多出元泽暨诸门弟子手，至若《周礼新义》，实丞相亲为之笔削者。」及政和时，有司上言天府所籍吴氏资居检校库，而吴氏者王丞相之婣家也，且多有王丞相文书，于是朝廷悉命藏诸秘阁。用是吾得见之，《周礼新义》笔迹，犹斜风细雨，诚介甫亲书，而后知二父之谈信。《铁围山丛谈》卷三。</p></li>
<li><p><span id="宋轶十六-王安石-90"></span>
王荆公《诗新经》「八月剥枣」解云：「剥者，剥其皮而进之，所以养老也。」毛公本注云：「剥，击也。」陆德明音普卜反。公皆不用。后从蒋山郊步至民家，问其翁安在？曰：「去扑枣。」始悟前非。即具奏乞除去十三字，故今本无之。《容斋续笔》卷十五。《鲒埼亭集》外编卷三十四。</p></li>
<li><p><span id="宋轶十六-王安石-91"></span>
东坡倅钱塘日，答刘道原书云：「道原要刻印七史固善，方新学经解纷然，日夜摹刻不暇，何力及此？近见京师经义题『国异政，家殊俗』，国何以言异？家何以言殊？又有『其善丧厥善』，其厥不同何也？又说《易·观》卦本是老鹳，《诗》大、小《雅》本是老鵶，似此类甚众，大可痛骇。」时熙宁初，王氏之学，务为穿穴至此。《邵氏闻见后录》卷二十。</p></li>
<li><p><span id="宋轶十六-王安石-92"></span>
熙宁六年十一月，吏有不附新法者，介甫欲深罪之，上不可。介甫固争之，曰：「不然，法不行。」上曰：「闻民间亦颇苦新法。」介甫曰：「祁寒暑雨，民犹有怨咨者，岂足顾也！」上曰：「岂若并祁寒暑雨之怨亦无邪？」介甫不悦，退而属疾家居。数日，上遣使慰劳之，乃出。其党为之谋曰：「今不取门下士上所素不喜者暴进用之，则权轻，将有窥人间隙者矣。」介甫从之。既出，即奏擢章惇、赵子几等，上喜其出，勉强从之，由是权益重。《涑水记闻》卷十六。《宋名臣言行录》后集卷六。案：六年，《续资治通鉴长编》卷二百七十作「八年」。</p></li>
<li><p><span id="宋轶十六-王安石-93"></span>
熙宁八年十一月，介甫以疾居家。上遣中使问疾，自朝至暮十七返，医官脉状皆使𫘝行亲事赍奏。既愈，复给假十日将治，又给三日，又命两府就第议事。《涑水记闻》卷十六。</p></li>
<li><p><span id="宋轶十六-王安石-94"></span>
王舒公介甫，熙宁末复坐政事堂，每语叔父文正公曰：「天不生才且奈何！是孰可继吾执国柄者乎？」乃举手作屈指状，数之曰：「独儿子也。」盖谓元泽。因下一指，又曰：「次贤也。」又下一指，即又曰：「贤兄如何？」谓鲁公。则又下一指，沈吟者久之，始再曰：「吉甫如何？且作一人。」遂更下一指，则曰：「无矣。」当是时，元泽未病，吉甫则已隙云。《铁围山丛谈》卷三。</p></li>
<li><p><span id="宋轶十六-王安石-95"></span>
〔王〕介甫使徐禧、王古按秀狱，求惠卿罪不得，又使蹇周辅按之，亦无状迹。王雱危之，以让练亨甫、吕嘉问，亨甫等请以邓绾所言惠卿事杂他书下秀狱，不令丞相知也。惠卿素加恩结堂吏，吏遽报惠卿于陈州。惠卿列言其状，上以示介甫，介甫对「无之」，归以问雱，乃知其状。介甫以咎雱，雱时已寝疾，愤怒，遂绝。介甫以是慙于上，遂坚求退。《涑水记闻》卷十六。</p></li>
<li><p><span id="宋轶十六-王安石-96"></span>
熙宁八年，王荆公再秉政，既逐吕惠卿，而门下之人复为谀媚以自安。而荆公上告求去尤切，有练亨甫者谓中丞邓绾曰：「公何不言于上，以殊礼待宰相，则庶几可留也。所谓殊礼者，以丞相之子雱为枢密使，诸弟皆为两制，婿姪皆馆职，京师赐第宅田邸，则为礼备矣。」绾一一如所戒而言，上察知其阿党，亦颔之而已。一日，荆公复于上前求去，上曰：「卿勉为朕留，朕当一一如卿所欲，但未有一稳便第宅耳。」荆公骇曰：「臣有何欲，而何为赐第？」上笑而不答。翌日，荆公恳请其由，上出绾所上章，荆公即乞推劾。先是，绾欲用其党方扬为台官，惧不厌人望，乃并彭汝砺而荐之，其实意在扬也。无何，上黜彭汝砺，绾遽表言：「臣素不知汝砺之为人，昨所举卤莽，乞不行前状。」即此二事，上察见其奸，遂落绾中丞，以本官知虢州。亨甫夺校书，为漳州推官。《东轩笔录》卷六。《宋朝事实类苑》卷七十。</p></li>
<li><p><span id="宋轶十六-王安石-97"></span>
交趾之围邕州也，介甫言于上曰：「邕州城坚，必不可破。」上以为然。既而城陷，上欲召两府会议于天章阁，介甫曰：「如此则闻愈彰，不若只就东府。」上从之。介甫忧沮，形于言色，王韶曰：「公居此尚尔，况居边徼者乎？愿少安重，以镇物情。」介甫曰：「使公往，能办之乎？」韶曰：「若朝廷应副，何为不能办？」介甫由是始与韶有隙。《涑水记闻》卷十六。</p></li>
<li><p><span id="宋轶十六-王安石-98"></span>
安南不灭，议者归咎王荆公进郭逵而退李宪，荆公笑曰：「使逵无功，胜宪有功。使宦者得志，吾属异日受祸矣。」他日，有朝士在中书称李宪字，荆公厉声叱之曰：「是何人！」即出为监当。《孙公谈圃》卷下。</p></li>
<li><p><span id="宋轶十六-王安石-99"></span>
见王珪<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E7%8E%8B%E7%8F%AA-15">15</a>。</p></li>
<li><p><span id="宋轶十六-王安石-100"></span>
见王安国<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E5%9B%BD-11">11</a>。</p></li>
<li><p><span id="宋轶十六-王安石-101"></span>
见王雱<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E9%9B%B1-7">7</a>。</p></li>
<li><p><span id="宋轶十六-王安石-102"></span>
见王雱<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E9%9B%B1-13">13</a>。</p></li>
<li><p><span id="宋轶十六-王安石-103"></span>
兴化县尉胡滋，其妻宗室女也，自言梦人衣金紫，自称王待制来为夫人儿，妻寻产子。介甫闻之，自京师至金陵，与夫人常坐于船门帘下，见船过辄问：「得非胡尉船乎？」既而得之，举家悲喜，亟往抚视，涕泣，遗之金帛不可胜数，邀与俱还金陵。滋言有捕盗功，应诣铨求赏，介甫使人为营致，除京官，留金陵且半年，欲匄其儿，其母不可，乃遣之。《涑水记闻》卷十六。《宋朝事实类苑》卷六十八。《涌幢小品》卷二十一。</p></li>
<li><p><span id="宋轶十六-王安石-104"></span>
见程师孟<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E7%A8%8B%E5%B8%88%E5%AD%9F-3">3</a>。</p></li>
<li><p><span id="宋轶十六-王安石-105"></span>
见郭祥正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html#%E5%AE%8B%E8%BD%B6%E4%BA%8C%E5%8D%81%E5%9B%9B-%E9%83%AD%E7%A5%A5%E6%AD%A3-7">7</a>。</p></li>
<li><p><span id="宋轶十六-王安石-106"></span>
元丰中，王荆公乞罢机政，寓于刘沆相宅几两月，神宗未许其去。沆之子琯尝谒公坐间，闻公云：「化成住处在近，可令呼来。」化成者，工课命老僧也。少顷，化成至，公作一课，更为看命，化成曰：「三十年前与相公看命，今仕至宰相，更复何问？」公微作色曰：「安石问命，又不待做官，但力乞去，上未许，只看易便去得否？」化成曰：「相公得意浓时正好休，要去，在相公，不在上，不疑何卜。」公怅然叹服，去意遂决。《退斋笔录》。《疑耀》卷二。</p></li>
<li><p><span id="宋轶十六-王安石-107"></span>
李希声云：舒王罢政事时，居州东刘相宅，于东院小厅，题「当时诸葛成何事，只合终身作卧龙」者数十处。至今尚有三两处在。《王直方诗话》。《诗话总龟》前集卷十九。《苕溪渔隐丛话》前集卷三十四。</p></li>
<li><p><span id="宋轶十六-王安石-108"></span>
孙少述，一字正之，与王荆公交最厚。故荆公《别少述》诗云：「应须一曲千回首，西去论心有几人。」又云：「子今此去来何时，后有不可谁予规？」其相与如此。及荆公当国，数年不复相闻，人谓二公之交遂睽。故东坡诗云：「蒋济谓能来阮籍，薛宣真欲吏朱云。」刘舍人贡父诗云：「不负兴公《遂初赋》，更传中散《绝交书》。」然少述初不以为意也。及荆公再罢相归，过高沙，少述适在焉。亟往造之，少述出见，惟相劳苦及吊元泽之丧，两公皆自忘其穷达。遂留荆公置酒共饭，剧谈经学，抵暮乃散。荆公曰：「退即解舟，无由再见。」少述曰：「如此更不去奉谢矣。」然惘惘各有惜别之色。人然后知两公之未易测也。《老学庵笔记》卷七。《何氏语林》卷十三。</p></li>
<li><p><span id="宋轶十六-王安石-109"></span>
王荆公与曾南丰平生以道义相附。神宗问南丰：「卿交王安石最密，安石何如人？」南丰曰：「安石文学行义，不减扬雄，以吝故不及。」神宗遽曰：「安石轻富贵，不吝也。」南丰曰：「臣谓吝者，安石勇于有为，吝于改过耳。」神宗颔之。《邵氏闻见后录》卷二十。《后山丛谈》卷四。</p></li>
<li><p><span id="宋轶十六-王安石-110"></span>
介甫为相，引用一时之人，最为不次。及再罢相，颇有卖之者。公性不杀物，至金陵，每得生鱼，多放池中。有门生作诗曰：「直须自到池边看，今日谁非郑校人。」公喜而笑之。《续墨客挥犀》卷七。《倦游杂录》。</p></li>
<li><p><span id="宋轶十六-王安石-111"></span>
王荆公再罢政，以使相判金陵，到任，即纳节让同平章事，恳请赐允，改左仆射。未几，又求宫观，累表得会灵观使。筑第于南门外七里，去蒋山亦七里，平日乘一驴，从数僮游诸山寺。欲入城，则乘小舫，泛潮沟以行，盖未尝乘马与肩舆也。所居之地，四无人家，其宅仅蔽风雨，又不设垣墙，望之若逆旅之舍，有劝筑垣墙，辄不答。元丰末，荆公被疾，奏舍此宅为寺，有旨赐名报宁。既而荆公疾愈，税城中屋以居，竟不复造宅。《东轩笔录》卷十二。《何氏语林》卷三。</p></li>
<li><p><span id="宋轶十六-王安石-112"></span>
元丰末，有以王介甫罢相归金陵后，资用不足，达裕陵睿听者，上即遣使以黄金二百两就赐之。介甫初喜，意召己，既知赐金，不悦，即不受，举送蒋山修寺，为朝廷祈福。裕陵闻之，不喜。即有诗云：「穰侯老擅关中事，尝恐诸侯客子来。我亦暮年专一壑，每闻车马便惊猜。」此未能忘情在丘壑者也。《侯鲭录》卷三。《宋诗纪事》卷十五。</p></li>
<li><p><span id="宋轶十六-王安石-113"></span>
王荆公在金陵，神宗尝遣内侍凌文炳传宣抚问，因赐金二百。荆公望阙拜跪受已，语文炳曰：「安石闲居无所用。」即庭下发封，顾使臣曰：「送蒋山常住置田，祝延圣寿。」《石林燕语》卷十。</p></li>
<li><p><span id="宋轶十六-王安石-114"></span>
神宗闻安石之贫，命中使甘师颜赐安石金五十两。安石好为诡激矫厉之行，即以金施之定林僧舍。师颜因不敢受常例，回，具奏奏之，上谕御药院牒江宁府，于安石家取甘师颜常例。安石约惠卿，无令上知一帖。惠卿既与安石分党，乃以其帖上之。上问熙河岁费之说于安石，安石喻王韶，不必尽数以对。韶既叛安石，亦以安石言上之。《邵氏闻见后录》卷二十四。《宋名臣言行录》后集卷六引晁以道《道论配享劄》。</p></li>
<li><p><span id="宋轶十六-王安石-115"></span>
王荆公再为相，承党人之后，平日肘腋尽去，而在者已不可信，可信者又才不足以任事。平日惟与其子雱谋议，而雱又死，知道之难行也，于是慨然复求罢去，遂以使相再镇金陵。未几，纳节，求闲地，久之，得会灵观使，居于金陵。一日，豫国夫人之弟吴生者，来省荆公，寓止于佛寺行香厅。会同天节建道场，府僚当会于行香厅，太守叶均使人白遣吴生，吴生不肯迁。洎行香毕，大会于其厅，而吴生于屏后嫚骂不止。叶均俯首不听，而转运毛抗、判官李琮大不平之，牒州令取问。州遣二皂持牒追吴生，吴生奔荆公家以自匿，荆公初不知其事也。顷之，二皂至门下，云「捕人」而諠忿于庭，荆公偶出见之，犹纷纭不已，公叱二皂去。叶均闻之，遂杖二皂，而与毛抗、李琮皆诣荆公，谢以公皂生疎，失于戒束。荆公唯唯不答，而豫国夫人于屏后叱均、抗等曰：「相公罢政，门下之人解体者十七八，然亦无敢捕吾亲属于庭者。汝等乃敢尔耶？」均等趋出。会中使抚问适至，而闻争厅事。中使回日，首以此奏闻。于是叶均、毛抗、李琮皆罢，而以吕嘉问为守。又除王安上提点江东刑狱，俾建治于所居金陵。《东轩笔录》卷五。《宋朝事实类苑》卷八。</p></li>
<li><p><span id="宋轶十六-王安石-116"></span>
王介甫先封舒公，改封荆公。诗曰：「戎狄是膺，荆舒是惩。」识者曰：「宰相不学之过也。」《仇池笔记》卷上。《东坡志林》十二卷本之卷五。</p></li>
<li><p><span id="宋轶十六-王安石-117"></span>
荆公熙宁、元丰间既闲居，多骑驴游肆山水间，宾朋至者亦给一驴。苏子瞻诗所谓「骑驴渺渺入荒陂」是也。后好乘江州车，坐其一箱，其相对一箱不可虚，苟无宾朋，则使村仆坐焉，共载而行。其真率如此。《吕氏杂记》卷下。</p></li>
<li><p><span id="宋轶十六-王安石-118"></span>
王荆公辞相位，居钟山，惟乘驴。或劝其令人肩舆，公正色曰：「自古王公虽不道，未尝敢以人代畜也。」《邵氏闻见录》卷十一。《涌幢小品》卷十五。《陔余丛考》卷二十七。</p></li>
<li><p><span id="宋轶十六-王安石-119"></span>
王荆公领观使，归金陵，居钟山下，出即乘驴。予尝谒之，既退，见其乘之而出，一卒牵之而行。问其指使：「相公何之？」指使曰：「若牵卒在前听牵卒，若牵卒在后即听驴矣。或相公欲止即止，或坐松石之下，或田野耕凿之家，或入寺随行。未尝无书，或乘而诵之，或憩而诵之。仍以囊盛饼十数枚。相公食罢，即遗牵卒。牵卒之余，即饲驴矣。或田野间人持饭饮献者，亦为食之。」盖初无定所，或数步复归，盖近于无心者也。《清虚杂著补阙》。</p></li>
<li><p><span id="宋轶十六-王安石-120"></span>
王荆公不耐静坐，非卧即行。晚卜居钟山谢公墩，自山距州城边相半，谓之半山。畜一驴，每食罢必日一至钟山，纵步山间，倦则即定林而睡，往往至日昃乃归，率以为常。有不及终往，亦必跨驴中道而还，未尝已也。《石林避暑录话》卷一。《何氏语林》卷十一。《宋稗类钞》卷四。</p></li>
<li><p><span id="宋轶十六-王安石-121"></span>
陈秀公罢相，以镇江军节度使判扬州。其先茔在润州，而镇江即本镇也。每岁十月旦、寒食，诏许两往镇江展省。两州送迎，旌旗舳舰，官吏锦绣，相属于道，今古一时之盛也。是时，王荆公居蒋山，骑驴出入。会荆公病愈，秀公请于朝，许带人从往省荆公，诏许之。舟楫衔尾，蔽江而下，街告而于舟中喝道不绝，人皆叹之。荆公闻其来，以二人肩鼠尾轿，迎于江上。秀公鼓旗舰舳正喝道，荆公忽于芦苇间驻车以俟。秀公令就岸，大船逥旋久之，乃能泊而相见。秀公大惭，其归也，令罢舟中喝道。《默记》卷中。</p></li>
<li><p><span id="宋轶十六-王安石-122"></span>
元丰末，王荆公在蒋山野次，跨驴出入。时正盛暑，而提刑李茂直往候见，即于道左遇之。荆公舍蹇相就，与茂直坐于路次。荆公以兀子，而茂直坐胡床也。语甚久，日转西矣，茂直令张伞，而日光正漏在荆公身上。茂直语左右，令移伞就相公。公曰：「不须。若使后世做牛，须着与他日里耕田。」《默记》卷中。</p></li>
<li><p><span id="宋轶十六-王安石-123"></span>
王和父守金陵。荆公退居半山，每出跨驴，从二村仆。一日入城，忽遇和父之出，公亟入编户家避之。老姥自言病痁求药，公随行偶有药，取以遗之。姥酬以麻线一缕云：「相公可将归与相婆也。」公笑而受之。《高斋漫录》。《昨非庵日纂》一集卷十。</p></li>
<li><p><span id="宋轶十六-王安石-124"></span>
王荆公介甫退处金陵，一日，幅巾杖屦，独游山寺，遇数客盛谈文史，词辩纷然。公坐其下，人莫之顾。有一客徐问公曰：「亦知书否？」公唯唯而已，复问公何姓，公拱手答曰：「安石姓王。」众人惶恐，惭俯而去。《青琐高议》后集卷二。《遯斋闲览》。</p></li>
<li><p><span id="宋轶十六-王安石-125"></span>
王荆公退居金陵，结茅钟山下，策杖入村落。有老氓张姓，最稔熟。公每步至其门，即呼「张公」，张应声呼「相公」。一日，公忽大咍曰：「我作宰相许时，止与汝一字不同耳！」《萍洲可谈》卷三。</p></li>
<li><p><span id="宋轶十六-王安石-126"></span>
荆公退居金陵，蒋山学佛者俗姓吴，日供洒扫，山下田家子也。一日，风堕挂壁旧乌巾，吴举之，复置于壁。公适见之，谓曰：「乞汝归遗父。」数日，公问：「幞头安在？」吴曰：「父村老无用，货于市中，尝卖得钱三百文供父。感相公之赐也。」公叹息之，因呼一仆同吴以原价往赎……公命取小刀，自于巾脚刮磨，粲然黄金也。盖禁中所赐者，乃复遗吴。吴后潦倒，竟不能祝发，以竹工居真州。政和丙申年，予尝令造竹器，亲说如此。《墨庄漫录》卷一。</p></li>
<li><p><span id="宋轶十六-王安石-127"></span>
曾子先持母丧过金陵，〔王荆〕公往吊之。登舟，顾所服红带。适一虞候挟笏在旁，公顾之，即解易其皂带入吊。既出，复易之而去。《石林燕语》卷十。</p></li>
<li><p><span id="宋轶十六-王安石-128"></span>
王荆公居钟山，特与金华俞秀老过故人家饮。饮罢，少坐水亭，顾水际沙间有馔器数件，皆黄白物，意吏卒窃之，故使人问司之者。乃小儿适聚于此食枣栗，食尽弃之而去。文公谓秀老曰：「士欲任大事，阅富贵，如群儿作息乃可耳。」《冷斋夜话》卷十。《贤弈编》卷一。《何氏语林》卷五。《宋稗类钞》卷五。</p></li>
<li><p><span id="宋轶十六-王安石-129"></span>
见俞紫芝<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E4%BF%9E%E7%B4%AB%E8%8A%9D-3">3</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E4%BF%9E%E7%B4%AB%E8%8A%9D-4">4</a>。</p></li>
<li><p><span id="宋轶十六-王安石-130"></span>
王荆公筑草堂于半山，引八功德水，作小港其上，叠石作桥。为集句填《菩萨蛮》云：「数间茅屋闲临水，窄衫短帽垂杨里。花似去年红，吹开一夜风。　柳梢新月偃，午醉醒来晚。何物最关情，黄鹂三两声。」《能改斋漫录》卷十七。</p></li>
<li><p><span id="宋轶十六-王安石-131"></span>
舒王居前有横墟，尝放鱼于其间，而夜多为盗以手网得之。王与门人闲步，因曰：「可以揭牒。」时叶致远戏云：「不须尔也，宜以一集句示之。」乃书桥柱曰：「门前秋水碧鳞鳞，赤鲤跃出如有神。君欲钓鱼须远去，慎勿近前丞相嗔。」王为之启齿。《宋朝事实类苑》卷六十七引《汉皋诗话》。</p></li>
<li><p><span id="宋轶十六-王安石-132"></span>
荆公居钟山，一日昼寝，梦有服古衣冠相过者，貌伟甚，曰：「我桀也。」与公论治道，反复百余语，不相下。公既觉，犹汗流被体，若作气剧。因笑语客曰：「吾习气尚若是乎？」乃作小诗识之，有「尧桀是非犹入梦，因知余习未能忘」之句。《蔡宽夫诗话》。《苕溪渔隐丛话》前集卷三十三。《诗林广记》后集卷二。</p></li>
<li><p><span id="宋轶十六-王安石-133"></span>
半山晚年所至处，书窗屏间云：「当时诸葛成何事，只合终身作卧龙。」盖痛悔之词，此乃唐薛能诗句。《观林诗话》。</p></li>
<li><p><span id="宋轶十六-王安石-134"></span>
工部侍郎王公召试学士院，王荆公为考官，于帘下见其试毕，就壁间题字，荆公使人录之，乃一诗也。诗云：「古木阴森白玉堂，长年来此试文章。日斜奏罢长杨赋，闲拂尘埃看画墙。」荆公改「奏罢长杨赋」，作「奏赋长杨罢。」元丰末，荆公在金陵，好事者求书，犹多写此诗。《宋朝事实类苑》卷三十八。</p></li>
<li><p><span id="宋轶十六-王安石-135"></span>
田承君云：「顷为金陵酒官，有王荆公处老兵，时来沽酒，必问公之动止。兵云：『相公每日只在书院读书，时时以手抚床而叹。』人莫测其意。」《研北杂志》卷下。</p></li>
<li><p><span id="宋轶十六-王安石-136"></span>
王荆公在半山，使一老兵，方汲泉埽地当其意，誉之不容口。忽误触灯檠，即大怒，以为不力，逐去之。参寥在坐，私语他客云：「公以喜怒进退一老兵，如在朝廷，以喜怒进退士大夫也。」《邵氏闻见后录》卷二十。《后山谈丛》卷三。</p></li>
<li><p><span id="宋轶十六-王安石-137"></span>
元丰中，王荆公居半山，好观佛书，每以故金漆版书藏经名，遣人就蒋山寺取之。人士因有用金漆版代书帖与朋侪往来者。《老学庵笔记》卷三。</p></li>
<li><p><span id="宋轶十六-王安石-138"></span>
王荆公一日访蒋山元禅师，坐间谈论，品藻古今。元曰：「相公口气逼人，恐著述搜索劳役，心气不正，何不坐禅，体此大事？」又一日谓元曰：「坐禅实不亏人。余数年欲作《胡笳十八拍》不成，夜坐间已就。」元大笑。《宾退录》卷五。</p></li>
<li><p><span id="宋轶十六-王安石-139"></span>
朱世英言：予昔从文公定林数夕，闻所未闻，尝曰：「子曾读《游侠传》否？移此心学无上菩提，孰能御哉？」又曰：「成周三代之际，圣人多生儒中，两汉以下，圣人多生佛中。此不易之论也。」又曰：「吾止以雪峰一句语作宰相。」世英曰：「愿闻雪峰之语。」公曰：「这老子尝为众生，自是什么。」《冷斋夜话》卷十。</p></li>
<li><p><span id="宋轶十六-王安石-140"></span>
舒王在钟山，有道士求谒，因与棋，辄作数语曰：「彼亦不敢先，此亦不敢先。惟其不敢先，是以无所争。惟其无所争，故能入于不死不生。」舒王笑曰：「此特棋隐语也。」《冷斋夜话》卷三。《墨客挥犀》卷四。《苕溪渔隐丛话》前集卷三十三。《高斋漫录》。</p></li>
<li><p><span id="宋轶十六-王安石-141"></span>
道者吕翁如金陵，过王荆公，而公知之，伏拜请道。翁曰：「子障重，不可。」公又勤请，曰：「我能去障，则为子去之矣。」竟去。以语广陵王某，王曰：「先生何取焉？」曰：「吾爱其目尔。」王以语余曰：「如金陵者，翁之真身也，翁察之久矣，欲度故自往。」余语禅者普仁，仁曰：「障必自去，非人能去也。渠如此道而不解乎！」《后山谈丛》卷四。</p></li>
<li><p><span id="宋轶十六-王安石-142"></span>
王文公归金陵，四方种学缉文之士多归之。一经题品，号为云霄中人。尝有彻名自称诗客者见公，四坐笑曰：「此罂水诧海汉也。」客云：「某学有年，稿山笔冢矣，恨未耦知者耳。愿受一题。」公曰：「古今咏物，独未有沙诗，生能赋此乎？」乃韵曰「星」。客应声曰：「茫茫黄出塞，漠漠白铺汀。鸟散风回篆，潮平日射星。」公厚礼之。《西清诗话》卷中。</p></li>
<li><p><span id="宋轶十六-王安石-143"></span>
荆公作《字说》时，只在一禅寺中。禅床前置笔砚，掩一龛灯。人有书翰来者，拆封皮埋放一边。就倒禅床睡少时，又忽然起来写一两字，看来都不曾眠。《朱子语类》卷一百三十。</p></li>
<li><p><span id="宋轶十六-王安石-144"></span>
〔荆公〕作《字说》时，用意良苦，尝置石莲百许枚几案上，咀囓以运其思。遇尽未及益，即啮其指，至流血不觉。《岩下放言》卷中。《宋稗类钞》卷五。</p></li>
<li><p><span id="宋轶十六-王安石-145"></span>
介甫每得新文字，穷日夜阅之。喜食羊头，家人供至，或值看文字，信手撮入口，不暇用筯，过食亦不觉，至于生患。《朱子语类》卷一百三十。</p></li>
<li><p><span id="宋轶十六-王安石-146"></span>
王荆公作《字说》，一日踌躇徘徊，若有所思而不得。子妇适侍见，因请其故。公曰：「解『飞』字未得。」妇曰：「鸟反爪而升也。」公以为然。《独醒杂志》卷四。</p></li>
<li><p><span id="宋轶十六-王安石-147"></span>
王荆公晚喜说字。客曰：「覊」字何以从西？荆公以西在方域主杀伐，累言数百不休。或曰：霸从雨，不从西也。荆公随辄曰：「如时雨化之耳。」其学务凿，无定论类此。如《三经义》颁于学官数年之后，又自列其非是者，奏请易去。《邵氏闻见后录》卷二十。</p></li>
<li><p><span id="宋轶十六-王安石-148"></span>
王介甫解佛经三昧之语，用《字说》，示关西僧法秀。秀曰：「相公文章，村和尚不会。」介甫悻然。又问之如何，秀曰：「梵语三昧，此云正定。相公用华言解之，误也。」《栾城先生遗言》。</p></li>
<li><p><span id="宋轶十六-王安石-149"></span>
王荆公喜说字，至于成俗，刘贡父戏之曰：「三鹿为麤，鹿不如牛。三牛为犇，牛不如鹿。谓宜三牛为麤，三鹿为犇，若难于遽改，欲令各权发遣。」荆公方解纵绳墨，不次用人，往往自小官暴据要地，以资浅，皆号「权发遣」，故并谑之。《邵氏闻见后录》卷三十。《后山谈丛》卷四。参见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-26">26</a>。</p></li>
<li><p><span id="宋轶十六-王安石-150"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-24">24</a>。</p></li>
<li><p><span id="宋轶十六-王安石-151"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-25">25</a>。</p></li>
<li><p><span id="宋轶十六-王安石-152"></span>
荆公解「蔗」字，不得其义。一日行圃，见畦丁莳蔗横瘗之，曰：「它时节节皆生。」公悟曰：「蔗，草之庶生者也。」……世传东坡问荆公：「何以谓之波？」曰：「波者，水之皮。」坡曰：「然则滑者水之骨也？」《鹤林玉露》甲编卷三。</p></li>
<li><p><span id="宋轶十六-王安石-153"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-112">112</a>。</p></li>
<li><p><span id="宋轶十六-王安石-154"></span>
东坡闻荆公《字说》新成，戏曰：「以竹鞭马为笃，不知以竹鞭犬，有何可笑？」又问曰：「鸠字从九从鸟，亦有证据乎？」坡云：「《诗》曰：『鸤鸠在桑，其子七兮。』和爷和娘，恰似九个。」公欣然而听，久之，始悟其谑也。《调谑编》。《高斋漫录》。《尧山堂外纪》卷五十二。</p></li>
<li><p><span id="宋轶十六-王安石-155"></span>
元丰七年春，公有疾，两日不言，少苏，语吴国夫人曰：「夫妇之情偶合耳，不须他念，强为善而已。」执叶涛手曰：「君聪明，宜博读佛书，慎勿徒劳作世间言语。安石生来多枉费力，作闲文字。」深自悔责。吴国勉之曰：「公未宜出此言。」曰：「生死无常，吾恐时至不能发言，故今叙此。时至则行，何用君劝。」公疾瘳，乃自悔曰：「虽识尽天下理，而定力尚浅。或者未死，应尚竭力修为。」《宋名臣言行录》后集卷六。</p></li>
<li><p><span id="宋轶十六-王安石-156"></span>
舒王在钟山，有客自黄州来。公曰：「东坡近日有何妙语？」客曰：「东坡宿于临皋亭，醉梦而起，作《成都圣像藏记》千有余言，点定才一两字。有写本，适留舟中。」公遣人取而至。时月出东南，林影在地，公展读于风簷，喜见眉须，曰：「子瞻，人中龙也，然有一字未稳。」客曰：「愿闻之。」公曰：「『日胜日贫』，不若曰『如人善博，日胜日负』耳。」东坡闻之，拊手大笑，亦以公为知言。《冷斋夜话》卷五。《仕学规范》卷三十四。《何氏语林》卷九。</p></li>
<li><p><span id="宋轶十六-王安石-157"></span>
《冷斋夜话》载王荆公居钟山，一日于客处得东坡《宝相藏记》，展诵于风簷之下，喜见须眉，曰：「子瞻，人中龙也，然有一字未稳。」客请愿闻之。公曰：「『日胜日贫』，不若『日胜日负』。」东坡闻之，拊掌大笑，以为知言。又《潘子真诗话》载东坡作《表忠观碑》，荆公寘坐隅，有客问曰：「相公亦喜斯人之作？」公曰：「斯绝似西汉。」坐客叹誉不已。《野客丛书》卷六。</p></li>
<li><p><span id="宋轶十六-王安石-158"></span>
东坡初为赵清献公作《表忠观碑》，或持以示王荆公。公读之，沈吟曰：「此何语邪？」时有客在傍者，遽指摘而诋訾之，公不答。读至再三，又之而起，行且读，忽叹曰：「此《三王世家》也，可谓奇矣。」客大惭。《却扫编》卷下。《何氏语林》卷十七。《宋稗类钞》卷六。</p></li>
<li><p><span id="宋轶十六-王安石-159"></span>
王介甫与苏子瞻初无隙，吕惠卿忌子瞻才高，辄间之。神宗欲以子瞻为同修起居注，介甫难之。又意子瞻文士，不晓吏事，故用为开封府推官以困之。子瞻益论事无讳，拟廷试策，献万言书，论时政甚切，介甫滋不悦子瞻。子瞻外补官。中丞李定，介甫客也。定不服母丧，子瞻以为不孝，恶之。定以为恨，劾子瞻作诗谤讪。子瞻自知湖州下御史狱，欲杀之，神宗终不忍，贬散官，黄州安置。移汝州，过金陵，见介甫甚欢。子瞻曰：「某欲有言于公。」介甫色动，意子瞻辨前日事也，子瞻曰：「某所言者，天下事也。」介甫色定，曰：「姑言之。」子瞻曰：「大兵大狱，汉、唐灭亡之兆。祖宗以仁厚治天下，正欲革此。今西方用兵，连年不解，东南数起大狱，公独无一言以救之乎？」介甫举手两指示子瞻曰：「二事皆惠卿启之，某在外安敢言！」子瞻曰：「固也，然在朝则言，在外则不言，事君之常礼耳。上所以待公者非常礼，公所以事上者，岂可以常礼乎？」介甫厉声曰：「某须说。」又曰：「出在安石口，入在子瞻耳。」盖介甫尝为惠卿发其「无使上知」私书，尚畏惠卿，恐子瞻泄其言也。介甫又语子瞻曰：「人须是知行一不义，杀一不辜，得天下弗为，乃可。」子瞻戏曰：「今之君子争减半年磨勘，虽杀人亦为之。」介甫笑而不言。《邵氏闻见录》卷十二。《宋名臣言行录》后集卷九。《宋稗类钞》卷五。</p></li>
<li><p><span id="宋轶十六-王安石-160"></span>
东坡自黄徙汝，过金陵，荆公野服乘驴，谒于舟次。东坡不冠而迎，揖曰：「轼今日敢以野服见大丞相。」荆公笑曰：「礼岂为我辈设哉！」东坡曰：「轼亦自知相公门下用轼不著。」荆公无语，乃相招游蒋山。在方丈饮茶次，公指案上大砚曰：「可集古人诗联句赋此砚。」东坡应声曰：「轼请先道一句。」因大唱曰：「巧匠斵山骨。」荆公沈思良久，无以续之，乃曰：「且趁此好天色，穷览蒋山之胜，此非所急也。」田昼承君是日与一二客从后观之，承君曰：「荆公寻常好以此困人，而门下士往往多辞以不能，不料东坡不可以此慑伏也。」《曲洧旧闻》卷五。《何氏语林》卷九。《尧山堂外纪》卷五十。《砚笺》卷一。</p></li>
<li><p><span id="宋轶十六-王安石-161"></span>
东坡自黄移汝，过金陵，见舒王，适陈和叔作守，多同饮会。一日，游蒋山，和叔被召将行，舒王顾江山曰：「子瞻可作歌。」坡醉中书云：「千古龙蟠并虎踞，从公一吊兴亡处。渺渺斜风吹细雨，芳草路，江南父老留公住。　　公驾飞𫐌凌紫雾，红鸾骖乘青鸾驭。却讶此洲名白鹭，非吾侣，翩然欲下还飞去。」和叔到任数日而去，舒王笑曰：「白鹭者，得无意乎？」《侯鲭录》卷八。</p></li>
<li><p><span id="宋轶十六-王安石-162"></span>
元丰中，王文公在金陵，东坡自黄北迁，日与公游，尽论古昔文字，闲即俱味禅悦。公叹息谓人曰：「不知更几百年，方有如此人物。」东坡渡江至仪真，和《游蒋山》诗，寄金陵守王胜之益柔，公亟取读，至「峰多巧障日，江远欲浮天」，乃抚几曰：「老夫平生作诗，无此二句。」又在蒋山时，以近制示东坡，东坡云：「若『积李兮缟夜，崇桃兮炫昼』，自屈、宋没世，旷千余年，无复《离骚》句法，乃今见之。」荆公曰：「非子瞻见谀，自负亦如此，然未尝为俗子道也。」当是时，想见俗子扫轨矣。《西清诗话》卷上。</p></li>
<li><p><span id="宋轶十六-王安石-163"></span>
东坡得请宜兴，道过钟山，见荆公。时公病方愈，令坡诵近作，因为手写一通，以为赠。复自诵诗俾坡书以赠己，仍约坡卜居秦淮。故坡和公诗云：「骑驴渺渺入荒陂，想见先生未病时。劝我试求三亩宅，从公已觉十年迟。」《潘子真诗话》。《苕溪渔隐丛话》前集卷三十五。</p></li>
<li><p><span id="宋轶十六-王安石-164"></span>
王介甫论扬子投阁，为史臣之妄，剧秦美新之作亦后人诬之云。它日与东坡论及此，东坡曰：「轼亦疑一事。」荆公曰：「疑何事？」东坡云：「不知西汉果有子云否？」闻者皆大笑。《北窗炙輠录》卷上。《尧山堂外纪》卷五十二。</p></li>
<li><p><span id="宋轶十六-王安石-165"></span>
王文公见东坡《醉白堂记》，徐云：「此定是韩、白优劣论。」东坡闻之曰：「不若介甫《虔州学记》，乃学校策耳。」二公相诮或如此。然胜处未尝不相倾慕。元祐间，东坡奉祠西太乙，见公旧题：「杨柳鸣蜩绿暗，荷花落日红酣。三十六陂春水，白头想见江南。」注目久之曰：「此老野狐精也。」《西清诗话》卷中。《宋朝事实类苑》卷三十九。</p></li>
<li><p><span id="宋轶十六-王安石-166"></span>
王丞相尝云：「自议新法，始终言可行者，曾布也。言不可行者，司马光也。余皆前叛后附，或出或入。」《宋朝事实类苑》卷八引《渑水燕谈录》。《倦游杂录》。《宋名臣言行录》后集卷六。</p></li>
<li><p><span id="宋轶十六-王安石-167"></span>
王荆公退居金陵，一日，与门人山行，少憩松下。公忽回顾周穜曰：「司马十二，君子人也。」穜默不对。公复前行，言之再四，人莫知其意。公此时岂深悔为惠卿辈所误耶？《独醒杂志》卷四。</p></li>
<li><p><span id="宋轶十六-王安石-168"></span>
王荆公晚年于钟山书院多写「福建子」三字，盖悔恨于吕惠卿者，恨为惠卿所陷，悔为惠卿所误也。每山行多恍惚，独言若狂者。田画承君云，荆公尝谓其姪防曰：「吾昔好交游甚多，皆以国事相绝。今居闲复欲作书相问。」防忻然为设纸笔案上，公屡欲下笔作书，辄长叹而止，意若有所愧也。公既病，和甫以邸吏状视公，适报司马温公拜相，公怅然曰：「司马十二作相矣。」荆公所谓《日录》者，命防收之。公病甚，令防焚去，防以他书代之。后朝廷用蔡卞请，下江宁府，至防家取《日录》以进。卞方作史，惧祸，乃假《日录》减落事寔，文致奸伪，上则侮薄神宗，下则诬毁旧臣，尽改元祐所修《神宗正史》。盖荆公初相，以师臣自居，神宗待遇之礼甚厚。再相，帝滋不悦，议论多异同，故以后《日录》，卞欺神宗匿之。今见于世止七十余卷，陈莹中所谓尊私史以压宗庙者也。伯温窃谓，荆公闻温公入相则曰：「司马十二作相矣。」盖二公素相善，荆公以行新法作相，温公以不行新法辞枢密使，反复相辩论，三书而后绝。荆公知温公长者，不修怨也。至荆公薨，温公在病告中闻之，简吕申公曰：「介甫无他，但执拗耳。赠之典宜厚。」大哉，温公之盛德，不可及矣。《邵氏闻见录》卷十二。《宋名臣言行录》后集卷六。</p></li>
<li><p><span id="宋轶十六-王安石-169"></span>
予友人相访，指案间荆公《日录》曰：「仆不喜阅此书。」予问其故，客曰：「凡称上曰某事如何，则言曰予不然。凡称某事予则曰如何，则言上曰极是。」此尤可笑也。《墨庄漫录》卷二。</p></li>
<li><p><span id="宋轶十六-王安石-170"></span>
元祐初，温公拜相，更易熙、丰政事。荆公在钟山，亲旧恐伤其意，不敢告语。有举子自京师归，公问有何新事，对曰：「近有指挥不得看《字说》。」公曰：「法度可改，文字亦不得作乎？」是夜，闻公绕床行至达旦，于屏上书「司马光」三字，凡数百。其胸次不平之气，概可见也。《高斋漫录》。</p></li>
<li><p><span id="宋轶十六-王安石-171"></span>
公在金陵，闻朝廷变其法，夷然不以为意。及闻罢役法，愕然失声曰：「亦罢至此乎？」良久曰：「此法终不可罢，安石与先帝议之，两年乃行，无不曲尽。」后果如其言。《宋名臣言行录》后集卷六引《巵史》。</p></li>
<li><p><span id="宋轶十六-王安石-172"></span>
荆公在钟山，尝恍惚见雱荷铁枷杻如重囚者，荆公遂施所居半山园宅为寺，以荐其福。后荆公病疮良苦，尝语其姪曰：「亟焚吾所谓《日录》者。」姪绐公，焚他书代之，公乃死。《邵氏闻见录》卷十一。</p></li>
<li><p><span id="宋轶十六-王安石-173"></span>
荆公在金陵，未病前一岁，白日见一人上堂，再拜，乃故群牧吏，其死已久矣。荆公惊问：「何故来？」吏曰：「蒙相公恩，以待制故来。」荆公怆然，问：「雱安在？」吏曰：「见今未结绝了，如要见，可于某夕幕庑下，切勿惊呼，唯可令一亲信者在侧。」荆公如其言。顷之，见一紫袍博带，据案而坐，乃故吏也。狱卒数人枷一囚，自大门而入，身具桎梏，曳病足立廷下，血污地，呻吟之声殆不可闻，乃雱也。雱对吏云：「告早结绝。」良久而灭。荆公几失声而哭，为一指使掩其口。明年，荆公薨。《孙公谈圃》卷中。《坚瓠余集》卷二。</p></li>
<li><p><span id="宋轶十六-王安石-174"></span>
舒王一日与叶涛坐蒋山本府，一牙校来参，公问来意，其人乞屏左右，言：「昨夕梦至阴府，见待制带铁枷良苦，令某白相公，意望有所荐拔。某恐相公不信，迟疑间，待制云：『但说某时某处所议之事，今坐此备受惨毒。』」公悟其事，不觉大恸。公既薨，有武弁死而复苏，言：「王氏父子皆铁枷，窃问何罪，曰缘曾议复肉刑致此。」乃与前校之梦略同。今士大夫往往皆知之。《泊宅编》三卷本卷中。</p></li>
<li><p><span id="宋轶十六-王安石-175"></span>
荆公薨之前一岁，凌晨，阍者见一蓬头小青衣送白杨木笏，裹以青布，荆公恶甚，弃之墙下，曰：「明年祖龙死。」《孙公谈圃》卷中。《群书类编故事》卷十二。</p></li>
<li><p><span id="宋轶十六-王安石-176"></span>
王荆公在钟山，乘驴薄暮行荒村中。有妇人蒙首执文书一纸遮公曰：「妾有寃诉。」公喻以退居不预公事，当自州县理之。妇人曰：「妾寃诉关相公，乞留文书一观。」公不能却，令执药囊老兵取状。至半山园视之，素纸一幅耳。公以是月薨。犹子防为王性之云尔。《邵氏闻见后录》卷三十。</p></li>
<li><p><span id="宋轶十六-王安石-177"></span>
荆公病革甚，吴夫人令蔡元度诣茅山谒刘混康问状。刘曰：「公之病不可为已。适见道士数十人往迎公，前二人执旛，旛面有字，若金书然。左曰『中函法性』，右曰『外习尘纷』。」元度自言如此。或者又云，荆公临薨，颇有阴谴怪异之事。与此不同，未知孰是。《墨庄漫录》卷二。</p></li>
<li><p><span id="宋轶十六-王安石-178"></span>
王荆公在金陵。有僧清晓于钟山道上见有童子数人，持幡幢羽盖之属。僧问之，曰：「往迎王相公。」幡上书云：「中含法姓，外习尘氛。」到寺未久，闻荆公薨。《挥麈后录》卷六。《宋稗类钞》卷八。</p></li>
<li><p><span id="宋轶十六-王安石-179"></span>
王介甫居金陵，求书徐神翁，示「𠡠舒王」三字，而「𠡠」字不全，且曰：「𠡠不须用人也。」未几薨。政和中追封王爵。《海陵三仙传》。</p></li>
<li><p><span id="宋轶十六-王安石-180"></span>
徐君平，金陵人，亲见荆公病革时，独与一医者对床而寝，荆公矍然起云：「适梦与王禹玉露髻不巾，同立一坛上。」已而遂薨。《孙公谈圃》卷下。</p></li>
<li><p><span id="宋轶十六-王安石-181"></span>
王荆公自称楚老。《陈辅之诗话》。《类说》卷五十七。</p></li>
<li><p><span id="宋轶十六-王安石-182"></span>
黄庭坚尝言：「人心动则目动。」王介甫终日目不停转。《道山清话》。《何氏语林》卷二十二。《宋稗类钞》卷五。</p></li>
<li><p><span id="宋轶十六-王安石-183"></span>
见曾公亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%9B%BE%E5%85%AC%E4%BA%AE-2">2</a>。</p></li>
<li><p><span id="宋轶十六-王安石-184"></span>
吕惠卿尝语王荆公曰：「公面有，用园荽洗之当去。」荆公曰：「吾面黑耳，非也。」吕曰：「园荽亦能去黑。」荆公笑曰：「天生黑于予，园荽其如予何！」《东轩笔录》卷十二。《宋朝事实类苑》卷六十七。《何氏语林》卷三十。《尧山堂外纪》卷五十。</p></li>
<li><p><span id="宋轶十六-王安石-185"></span>
王荆公病喘，药用紫团山人参，不可得，时薛师政自河东还，适有之，赠公数两，不受。人有劝公曰：「公之疾，非此药不可治，疾可忧，药不足辞。」公曰：「平生无紫团参，亦活到今日。」竟不受。公面黧黑，门人忧之，以问医，医曰：「此垢汗，非疾也。」进澡豆令公面，公曰：「天生黑于予，澡豆其如予何！」《梦溪笔谈》卷九。《墨客挥犀》卷十。</p></li>
<li><p><span id="宋轶十六-王安石-186"></span>
王文公安石为相日，奏事殿中，忽觉偏头痛不可忍，遽奏上，请归治疾。裕陵令且在中书偃卧，已而小黄门持一小金杯药少许，赐之，云：「左痛即灌右鼻，右即反之，左右俱痛，并灌之。」即时痛愈。明日入谢，上曰：「禁中自太祖时，有此数十方，不传人间，此其一也。」因并赐此方。苏轼自黄州归，过金陵，安石传其方，用之如神。《墨庄漫录》卷五。</p></li>
<li><p><span id="宋轶十六-王安石-187"></span>
王荆公性不善缘饰，经岁不洗沐，衣服虽弊，亦不浣濯。与吴冲卿同为群牧判官，时韩持国在馆中，三数人尤厚善，无日不过从。因相约：每一两月，即相率洗沐定力院，家各更出新衣，为荆公番，号「拆洗王介甫」云。出浴见新衣辄服之，亦不问所从来也。《石林燕语》卷十。</p></li>
<li><p><span id="宋轶十六-王安石-188"></span>
王荆公性简率，不事修饰奉养，衣服垢污，饮食粗恶，一无所择。自少时则然……然少喜与吕惠穆、韩献肃兄弟游，为馆职时，玉汝尝率与同浴于僧寺，潜备新衣一袭，易其敝衣，俟其浴出，俾其从者举以衣之，而不以告。荆公服之如固有，初不以为异也。及为执政，或言其喜食獐脯者，其夫人闻而疑之，曰：「公平日未尝有择于饮食，何忽独嗜此？」因令问左右执事者曰：「何以知公之嗜獐脯耶？」曰：「每食不顾他物，而獐脯独尽，是以知之。」复问：「食时置獐脯何所？」曰：「在近匕筋处。」夫人曰：「明日姑易他物近匕筋。」既而果食他物尽，而獐脯固在。而后人知其特以其近故食之，而初非有所嗜也。人见其太甚，或者多疑其伪云。《曲洧旧闻》卷十。《宋稗类钞》卷四。</p></li>
<li><p><span id="宋轶十六-王安石-189"></span>
王荆公介甫在政事堂，只吃鱼羹饭。一日，因事乞去，云：「世间何处无鱼羹饭！」胡文定公云：「只为介甫缘累轻，故去住自在。」《言行龟鉴》卷五。《自警编》卷五。《上蔡语录》卷一。</p></li>
<li><p><span id="宋轶十六-王安石-190"></span>
王荆公在相位，子妇之亲萧氏子至京师，因谒公，公约之饭。翌日，萧氏子盛服而往，意谓公必盛馔。日过午，觉饥甚而不敢去。又久之，方命坐，果蔬皆不具，其人已心怪之。酒三行，初供胡饼两枚，次供彘脔数四，顷即供饭，傍置菜羹而已。萧氏子颇骄纵，不复下箸，惟啖胡饼中间少许，留其四傍。公顾取自食之，其人愧甚而退。人言公在相位，自奉类不过如此。《独醒杂志》卷二。</p></li>
<li><p><span id="宋轶十六-王安石-191"></span>
王介甫以次女适蔡卞。吴国夫人吴氏骤贵，又爱此女，乃以天下乐晕锦为帐，未成礼而华侈之声已闻于外。神宗一日问介甫云：「卿大儒之家，用锦帐嫁女？」介甫谔然无以对，归问之，果然。乃舍之开宝寺福胜阁下为佛帐，明日再对，惶惧谢罪而已。《南游记旧》。《蓼花洲闲录》。</p></li>
<li><p><span id="宋轶十六-王安石-192"></span>
王荆公嫁女蔡氏，慈寿宫赐珠褥，直数十万。《后山谈丛》卷五。</p></li>
<li><p><span id="宋轶十六-王安石-193"></span>
沈起待制诸子，有见荆公者，颇喜之，许以荐擢。一日，沈盛饰出游，过相府，公闻其在门，呼入与共匕箸。先令褫带，沈辞，不得已，公以手褰沈所衣真珠绣直系，连称「好，好」。自后不得复见，坐此沈废。《萍洲可谈》卷三。</p></li>
<li><p><span id="宋轶十六-王安石-194"></span>
王荆公妻越国吴夫人，性好洁成疾，公任真率，每不相合。自江宁乞骸归私第，有官藤床，吴假用未还，吏来索，左右莫敢言。公一旦跣而登床，偃仰良久，吴望见，即命送还。《萍洲可谈》卷三。《何氏语林》卷三。《尧山堂外纪》卷五十。《宋稗类钞》卷四。</p></li>
<li><p><span id="宋轶十六-王安石-195"></span>
荆公吴夫人有洁疾，其意不独恐污己，亦恐污人。长女之出，省之于江宁，夫人欣然裂绮縠制衣，将赠其甥，皆珍异也。忽有猫卧衣笥中，夫人即叱婢揭衣置浴室下，终不肯与人，竟腐败，无敢取者。《萍洲可谈》卷三。</p></li>
<li><p><span id="宋轶十六-王安石-196"></span>
王荆公于富贵声色，略不动心，得耿天隲宪竹根冠，爱咏不已。《老学庵笔记》卷五。</p></li>
<li><p><span id="宋轶十六-王安石-197"></span>
王荆公平生只用小竹纸一种。《邵氏闻见后录》卷二十八。</p></li>
<li><p><span id="宋轶十六-王安石-198"></span>
有献砚于王荆公云：「呵之得水。」公笑而却之曰：「纵得一担，能直几何？」《五总志》。</p></li>
<li><p><span id="宋轶十六-王安石-199"></span>
荆公凡处事，必要经据。托人卖金，零卖了，铢两不足，甚怒，元泽云：「铢铢而较之，至两必差。」遂解。《晁氏客语》。</p></li>
<li><p><span id="宋轶十六-王安石-200"></span>
〔王安石〕好读书，能强记，虽后进投贽及程试文有美者，读一周辄成诵在口，终身不忘。其属文，动笔如飞，初若不措意，文成，见者皆伏其精妙。友爱诸弟，俸禄入家，数日辄尽为诸弟所费用，家道屡空，不一问。议论高奇，能以辩博济其说，人莫能诎。始为小官，不汲汲于仕进。《温公琐语》。</p></li>
<li><p><span id="宋轶十六-王安石-201"></span>
楚公尤爱《毛诗》，注字皆能暗诵，见门生或轻注疏，叹曰：「吾治平中至金陵，见王介甫有《诗正义》一部在案上，揭处悉已漫坏穿穴，盖繙阅频所致。介甫观书，一过目尽能，然犹如此。」《家世旧闻》卷上。《老学庵笔记》卷一。</p></li>
<li><p><span id="宋轶十六-王安石-202"></span>
王介甫喜谈经术，虽馆阁诸公莫与争锋，惟刘原父兄弟来，介甫为之小屈。《何氏语林》卷九。</p></li>
<li><p><span id="宋轶十六-王安石-203"></span>
见曾巩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%9B%BE%E5%B7%A9-11">11</a>。</p></li>
<li><p><span id="宋轶十六-王安石-204"></span>
神考常问荆公云：「卿曾看欧阳《五代史》否？」公对曰：「臣不曾子细看，但见每篇首必曰『呜呼』，则事事皆可叹也。」予谓公真不曾子细看也，若使曾子细看，必以「呜呼」为是。五代之事，岂非事事可叹者乎？《东皋杂录》。</p></li>
<li><p><span id="宋轶十六-王安石-205"></span>
王介甫意轻《五代史》。一日，因平甫案间有之，遂问曰：「此书何如？」平甫曰：「以明白易晓之言，叙扰攘难尽之事，未易议也。」始诚其言，以为切当。《五总志》。</p></li>
<li><p><span id="宋轶十六-王安石-206"></span>
荆公为许子春作家谱，子春寄欧阳永叔而隐其名。永叔未及观，后因曝书，读之称善。初疑荆公作，既而曰：「介甫安能为？必子固也。」《孙公谈圃》卷上。</p></li>
<li><p><span id="宋轶十六-王安石-207"></span>
荆公为弟作志铭，而绝不露兄字，亦不书其出官之绩。《太平清话》卷下。</p></li>
<li><p><span id="宋轶十六-王安石-208"></span>
舒王有云：「却忆金明池上路，红裙争看绿衣郎。」欧公谓舒王曰：「谨愿者亦复为之耶？」《诗话总龟》前集卷八。</p></li>
<li><p><span id="宋轶十六-王安石-209"></span>
王荆公绝句云：「京口瓜洲一水间，钟山秖隔数重山。春风又绿江南岸，明月何时照我还。」吴中士人家藏其草，初云「又到江南岸」，圈去「到」字，注曰不好，改为「过」，复圈去而改为「入」，旋改为「满」，凡如是十许字，始定为「绿」。《容斋续笔》卷八。《宋诗纪事》卷十五。</p></li>
<li><p><span id="宋轶十六-王安石-210"></span>
荆公《题金陵此君亭》诗云：「谁怜直节生来瘦，自许高才老更刚。」宾客每对公称颂此句，公辄频蹙不乐。晚年与平甫坐亭上，视诗牌曰：「少时作此题榜，一传不可追改，大抵少年题诗，可以为戒。」平甫曰：「杨子云所以悔其少作也。」《高斋诗话》。《诗话总龟》后集卷五。《诗人玉屑》卷十七。《宋诗纪事》卷十五。</p></li>
<li><p><span id="宋轶十六-王安石-211"></span>
荆公诗用法甚严，尤精于对偶。尝云，用汉人语，止可以汉人语对，若参以异代语，便不相类。如「一水护田将绿去，两山排闼送青来」之类，皆汉人语也。此法惟公用之不觉拘窘卑凡。如「周颙宅在阿兰若，娄约身随窣堵波」，皆以梵语对梵语，亦此意。尝有人面称公诗「自喜田园安五柳，但嫌尸祝扰庚桑」之句，以为的对。公笑曰：「伊但知柳对桑为的，然庚亦自是数。」盖以十干数之也。《石林诗话》卷中。</p></li>
<li><p><span id="宋轶十六-王安石-212"></span>
王荆公暮年喜为集句，唐人号为四体，黄鲁直谓正堪一笑尔。《后山诗话》。</p></li>
<li><p><span id="宋轶十六-王安石-213"></span>
王荆公作集句，得「江州司马青衫湿」之句，欲以全句作对，久而未得。一日问蔡天启：「『江州司马青衫湿』，可对甚句？」天启应声曰：「何不对『梨园弟子白发新。』」公大喜。《竹坡诗话》。《尧山堂外纪》卷五十。</p></li>
<li><p><span id="宋轶十六-王安石-214"></span>
昔有刺字至半山之前，自称「集句诗人」，坐客骇然。公置之坐末，问：「『江州司马青衫湿』，何以为对？」应声曰：「梨园子弟白发新。」公甚悦。《攻媿集》卷七十五。</p></li>
<li><p><span id="宋轶十六-王安石-215"></span>
荆公在钟山兴国寺，见一尼入寺，使蔡天启集句嘲之云：「不住薰炉换好香，为他人作嫁衣裳。因过竹院逢僧话，始觉空门气味长。」《苕溪渔隐丛话》后集卷二十五引《东皐杂录》。</p></li>
<li><p><span id="宋轶十六-王安石-216"></span>
荆公元祐改元三月末间，疾已甚，犹折花数枝，置床前，作诗曰：「老年少欢豫，况复病在床。汲水置新花，取慰此流光。流光只须臾，我亦岂久长。新花与故吾，已矣两相忘。」自此至没，不复作诗，此篇盖绝笔也。《家世旧闻》卷下。</p></li>
<li><p><span id="宋轶十六-王安石-217"></span>
金陵怀古，诸公寄词于《桂枝香》，凡三十余首，独介甫最为绝唱。东坡见之，不觉叹息曰：「此老乃野狐精也。」《古今词话》。《景定建康志》卷三十七。《词林纪事》卷四。</p></li>
<li><p><span id="宋轶十六-王安石-218"></span>
介甫尝昼寝，谓叶涛曰：「适梦三十年前所喜一妇人，作长短句赠之，但记其后段：『隔岸桃花红未半，枝头已有蜂儿乱。惆怅武陵人不管。清梦断，亭亭伫立春宵短。』」《泊宅编》十卷本卷一。</p></li>
<li><p><span id="宋轶十六-王安石-219"></span>
半山尝于江上人家壁间见一绝，云：「一江春水碧揉蓝，船趁归潮未上帆。渡口酒家赊不得，问人何处典春衫。」深味其首句，为踌躇久之而去。已而作小词，有「平涨小桥千嶂抱，揉蓝一水萦花艸」之句，盖追用其语。《观林诗话》。</p></li>
<li><p><span id="宋轶十六-王安石-220"></span>
荆公戏作四句谜示吉甫云：「画时圆，写时方。冬时短，夏时长。」吉甫亦作四句解云：「东海有一鱼，无头亦无尾。更除脊梁骨，便是这个谜。」《续墨客挥犀》卷六。《类说》卷四十七引《遯斋闲览》。</p></li>
<li><p><span id="宋轶十六-王安石-221"></span>
蜀人黄制参有大，年且九十，作书抚州求《荆公集》云：「人虽误国，文则传世。」《黄氏日抄》卷六十四。《太平清话》卷下。</p></li>
<li><p><span id="宋轶十六-王安石-222"></span>
王荆公书清劲峭拔，飘飘不凡，世谓之横风疾雨。黄鲁直谓学王蒙，米元章谓学杨凝式，以余观之，乃天然如此。《墨庄漫录》卷一。</p></li>
<li><p><span id="宋轶十六-王安石-223"></span>
唐人初未有押字，但草书其名以为私记，故号「花书」，韦陟「五云体」是也。余见唐诰书名，未见一楷字。今人押字，或多押名，犹是此意。王荆公押石字，初横一画，左引脚，中为一圈。公性急，作圈多不圆，往往窝匾，而收横画又多带过。常有密议公押歹字者，公知之，加意作圈。一日书《杨蟠差遣敕》，作圈复不圆，乃以浓墨涂去，旁别作一圈，盖欲矫言者。杨氏至今藏此敕。《石林燕语》卷四。</p></li>
<li><p><span id="宋轶十六-王安石-224"></span>
熙宁初，荆公用事，一时字多以「甫」，押字多以圈。时诗云：「表德皆连甫，花书尽带圈。」《王直方诗话》。《类说》卷五十七。</p></li>
<li><p><span id="宋轶十六-王安石-225"></span>
荆公碁品殊下，每与人对局，未尝致思，随手疾应，觉其势将败，便敛之，谓人曰：「本图适性忘虑，反苦思劳神，不如且已。」与叶致远敌手，尝赠致远诗云：「垂成忽破坏，中断俄连接。」是知公棋不甚高。又云：「讳输宁断头，悔悮仍搏颊。」是又未能忘情于一时之得丧也。《苕溪渔隐丛话》前集卷三十三引《遯斋闲览》。《诗人玉屑》卷十七。《尧山堂外纪》卷五十。</p></li>
<li><p><span id="宋轶十六-王安石-226"></span>
荆公棋将败，则随手歛之，尝作诗曰：「莫将戏事扰真情，且可随缘道我赢。战罢两奁收黑白，一枰何处有亏成。」《坚瓠丁集》卷三引《遯斋闲览》。</p></li>
<li><p><span id="宋轶十六-王安石-227"></span>
荆公为江西漕，梦小龙呼「相公」，求夹注《维摩经》十卷，久而忘之。后至友人家，见佛堂中有是经，因录而送庙。及在相府，梦小龙来谢。《孙公谈圃》卷上。</p></li>
<li><p><span id="宋轶十六-王安石-228"></span>
王荆公墓在建康蒋山东三里，与其子雱分昭穆而葬。绍圣初，复用元丰旧人，起吕吉甫知金陵，时待制孙君孚责知归州，经从，吕燕待之，礼甚厚。一日，因报谒于清凉寺，问孙：「曾上荆公坟否？」盖当时士大夫道金陵，未有不上荆公坟者。五十年前，彼之士子，节序亦有往致奠者，时之风俗如此。《清波杂志》卷十二。</p></li>
<li><p><span id="宋轶十六-王安石-229"></span>
荆国王文公以多闻博学为世宗师，当世学者得出其门下者，自以为荣，一被称与，往往名重天下。公之治经，尤尚解字，末流务多新奇，浸成穿凿。朝廷患之，诏学者兼用旧传注，不专治新经，禁援引《字解》。于是学者皆变所学，至有著书以诋公之学者，且讳称公门人。故芸叟为挽词云：「今日江湖从学者，人人讳道是门生。」传士林。及后诏公配享神庙，赠官并谥，俾学者复治新经，用《字解》。昔从学者，稍稍复称公门人，有无名子改芸叟词云：「人人却道是门生。」《渑水燕谈录》卷十。《宋诗纪事》卷十五。</p></li>
<li><p><span id="宋轶十六-王安石-230"></span>
王安石配享文宣王庙庭，坐颜、孟之下，十哲之上。驾幸学，亲行奠谒，或谓安石巍然而坐，有所未允。蔡知院元度曰：「便塑底也不得。」《道山清话》。</p></li>
<li><p><span id="宋轶十六-王安石-231"></span>
初，崇宁既建辟廱，诏以荆公封舒王，配享宣圣庙，肇创坐像。〔陈〕了翁愤之，并于奏牍寓意。……余后因读《夷坚支乙》，见其记优人尝因对御，戏设孔子正坐。颜、孟与安石侍侧，孔子命之坐，安石揖孟子居上，孟辞曰：「天下达尊，爵居其一。轲仅蒙公爵，相公贵为真王，何必谦光如此。」遂揖颜子，颜曰：「回也陋巷匹夫，平生无分毫事业，公为名世真儒，位貌有间，辞之过矣。」安石遂处其上。夫子不能安席，亦避位，安石皇惧，拱手云不敢。往复未决，子路在外，愤愤不能堪，径趋从祀堂，挽公冶长臂而出。公冶为窘迫之状，谢曰：「长何罪？」乃责数之曰：「汝全不救护丈人，看取别人家女婿。」其意以讥〔蔡〕卞也。时方议欲升安石于孟子之右，为此而止。是知当时公议，虽小夫下俚，犹不惬，不特了翁也。其后朝论，亦颇疑于礼文，遇车驾幸学，辄以屏障其面。是时荆公位实居孟子上，与颜子为对，未尝为止，《夷坚》误矣。国初旧制，兖、邹二公东西向，今郡县学二公所以并列于左者，盖靖康撤荆公像之时，徒撤而不复正耳。《桯史》卷十一。《夷坚支志》乙卷四。《宋稗类钞》卷六。</p></li>
<li><p><span id="宋轶十六-王安石-232"></span>
晨至钟山道林真觉大师塔焚香。……塔后又有定林庵。旧闻先君言，李伯时画文公像于庵之昭文斋壁，著帽束带，神彩如生。文公没，斋常扃闭，遇重客至，寺僧开户。客忽见像，皆惊耸，觉生气逼人，写照之妙如此。今庵经火，尺椽无复存者。《入蜀记》卷二。《东山谈苑》卷六。</p></li>
<li><p><span id="宋轶十六-王安石-233"></span>
王荆公所赐玉带，阔十四掐，号玉抱肚，真庙朝赵德明所贡。至绍兴中，王氏犹藏之。曾孙奉议郎璹始复进入禁中。《老学庵笔记》卷七。《宋稗类钞》卷八。</p></li>
<li><p><span id="宋轶十六-王安石-234"></span>
淳祐改元正月十九日，理宗皇帝驾幸太学，御笔云：「王安石谓天命不足畏，祖宗不足法，人言不足信。此三语为万世之罪人，岂宜祀孔子庙廷？合与削去，以正人心，息邪说。」……令国子监日下施行。《豹隐记谈》。《西湖游览志余》卷二。</p></li>
</ol>
</div>
<div id="王安国" class="section level2">
<h2>
<span class="header-section-number">26.2</span> 王安国<a class="anchor" aria-label="anchor" href="#%E7%8E%8B%E5%AE%89%E5%9B%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王安国-1"></span>
王平甫年十三，登滕王阁，赋诗云：「滕王平昔好追游，高阁依然枕碧流。胜地几经兴废事，夕阳偏照古今愁。城中树密千家市，天际人归一叶舟。极目烟波吟不尽，西山重叠乱云浮。」时郡守张侯见而异之，为启宴张乐于其上。其后建中靖国元年，其女识之于石云。平甫元丰初，以交郑侠，遂废于家。作诗云：「三见齐王不一言，须知自古致君难。纷纷齐虏夸迂阔，口舌从来易得官。」《能改斋漫录》卷十一。</p></li>
<li><p><span id="宋轶十六-王安国-2"></span>
蒋希鲁守苏州，时范文正守杭州，极下士。王荆公兄弟时寄居于杭，平甫尚布衣少年也。一日，过苏见希鲁，以道服见之。平甫内不能平，时时目其衣。希鲁觉之，因曰：「范希文在杭时，着道服以见客。」平甫对曰：「希文不至如此无礼。」《默记》卷下。</p></li>
<li><p><span id="宋轶十六-王安国-3"></span>
王景彝以御史中丞知贡举，而王平甫被黜。平甫对客云：「就试前，梦御街上骑驴而坠地，今果为驴子所落。」景彝闻而大衔之。其后，平甫试大科，景彝弹其士检不修，罢之。《默记》卷中。</p></li>
<li><p><span id="宋轶十六-王安国-4"></span>
王安国奉母丧，常在墓侧，出血和墨，书佛经甚众。《太平清话》卷下。《临川文集》卷九十一《王平甫墓志》。</p></li>
<li><p><span id="宋轶十六-王安国-5"></span>
王安国著《序言》五十篇。上初即位，韩绛、邵亢为枢密副使，同以《序言》进，上御批称美，令召试学士院，将不次进用，而大臣有不喜者，止得两使职官，后辟为西京国子监教授。后中丞吕诲弹奏王荆公，犹以为推恩太重。平甫博学，工文章，通古今，达治道，劲直寡合，不阿时之好恶，虽与荆公论议亦不苟合，故异时执政得以中伤，而言事者谓非毁其兄，遂因事逐之，天下之人皆以为寃。《东轩笔录》卷五。《宋名臣言行录》后集卷六。</p></li>
<li><p><span id="宋轶十六-王安国-6"></span>
王安国，字平甫，介甫之弟也，常非其兄所为。为西京国子监教授，溺于声色。介甫在相位，以书戒之曰：「宜放郑声。」安国复书曰：「安国亦愿兄远佞人也。」官满，至京师，上以介甫故，召上殿，时人以为必除侍讲。上问以其兄秉政物论如何，对曰：「但恨聚敛太急、知人不明耳。」上默然不悦，由是别无恩命。久之，乃得馆职。《涑水记闻》卷十六。《宋朝事实类苑》卷十七。</p></li>
<li><p><span id="宋轶十六-王安国-7"></span>
王安国性亮直，嫉恶太甚。王荆公初为参知政事，闲日因阅读晏元献公小词而笑曰：「为宰相而作小词，可乎？」平甫曰：「彼亦偶然自喜而为尔，顾其事业，岂止如是耶！」时吕惠卿为馆职，亦在坐，遽曰：「为政必先放郑声，况自为之乎！」平甫正色曰：「放郑声，不若远佞人也。」吕大以为议己，自是尤与平甫相失也。《东轩笔录》卷五。《宋名臣言行录》后集卷六。《何氏语林》卷十三。《尧山堂外纪》卷五十。《坚瓠戊集》卷四。《宋稗类钞》卷三。</p></li>
<li><p><span id="宋轶十六-王安国-8"></span>
〔王〕安国者，字平甫，尤正直有文。一日，荆公与吕惠卿论新法，平甫吹笛于内，荆公遣人谕曰：「请学士放郑声。」平甫即应曰：「愿相公远佞人。」惠卿深衔之。《邵氏闻见录》卷十一。《东都事略》卷七十九。《宋名臣言行录》后集卷六。《尧山堂外纪》卷五十。</p></li>
<li><p><span id="宋轶十六-王安国-9"></span>
安国尝力谏其兄，以天下恟恟，不乐新法，皆归咎于公，恐为家祸。介甫不听，安国哭于影堂，曰：「吾家灭门矣！」又尝责曾布以误惑丞相，更变法令，布曰：「足下，人之子弟，朝廷变法，何预足下事？」安国勃然怒曰：「丞相，吾兄也，丞相之父，即吾父也。丞相由汝之故，杀身破家，僇及先人，发掘丘垄，岂得不预我事邪？」《涑水记闻》卷十六。《宋朝事实类苑》卷十七。《宋名臣言行录》后集卷六。</p></li>
<li><p><span id="宋轶十六-王安国-10"></span>
王安石引用小人，造作新法，而弟安国力非之。韩绛附会安石制置三司条例，以得宰相，而弟维力争之。曾布当元符靖国之时，阴祸善类，而弟肇移书力劝之。兄弟邪正之不同如此。《容斋三笔》卷三。《搜异闻录》卷四。</p></li>
<li><p><span id="宋轶十六-王安国-11"></span>
王平甫该洽善议论，与其兄介甫论新政，多援据，介甫不能听。姪雱病亟，介甫命道士作醮，大陈楮泉。平甫启曰：「兄在相位，须要令天下后世人取法。雱虽疾，丘之祷久矣，为此奚益？且兄尝以君法绳吏奸，今以楮泉邀福，安知三清门下，独不行君法邪！」介甫大怒。《曲洧旧闻》卷六。《何氏语林》卷十九。《尧山堂外纪》卷五十。《昨非庵日纂》二集卷十三。《宋稗类钞》卷六。</p></li>
<li><p><span id="宋轶十六-王安国-12"></span>
见郑侠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E9%83%91%E4%BE%A0-3">3</a>。</p></li>
<li><p><span id="宋轶十六-王安国-13"></span>
冯枢密京，熙宁初，以端明殿学士帅太原，时王左丞安礼以池州司户参军掌机宜文字，冯雅与相好，因以书诧于王平甫曰：「并门歌舞妙丽，吾闭目不窥，但日与和甫谈禅耳。」平甫答曰：「所谓谈禅者，直恐明公未达也，盖闭目不窥，已是一重公案。」冯深伏其言。《东轩笔录》卷十二。《宋朝事实类苑》卷四十二。《宋稗类钞》卷七。</p></li>
<li><p><span id="宋轶十六-王安国-14"></span>
自至和、嘉祐以来，费孝先以术名天下，士大夫无不作卦影，而应者甚多，独王平甫不喜之，尝语人曰：「占卦本欲前知，而卦影验于事后，何足问耶！」《东轩笔录》卷十一。</p></li>
<li><p><span id="宋轶十六-王安国-15"></span>
见陈绎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E9%99%88%E7%BB%8E-2">2</a>。</p></li>
<li><p><span id="宋轶十六-王安国-16"></span>
王平甫学士躯干魁硕，而眉宇秀朗。尝盛夏入馆中，方下马，流汗浃衣。刘攽见而笑曰：「君真所谓汗淋学士也。」《东轩笔录》卷十二。《宋朝事实类苑》卷六十七。《尧山堂外纪》卷五十。</p></li>
<li><p><span id="宋轶十六-王安国-17"></span>
〔王〕安国俊迈，而貌陋黑肥。熙宁中，与余同官于洛下，尝谓余曰：「子可作诗赠我。」余因援笔戏之曰：「飞卿昔号温钟夔，思道通俛还魁肥。江淹善啖笔五色，庾信能文腰十围 。只知外貌乏粉泽，谁料满腹填珠玑。相逢把酒洛阳社，不管淋漓身上衣。」安国由此不悦。《青箱杂记》卷八。《宋朝事实类苑》卷三十五。《坚瓠壬集》卷二。</p></li>
<li><p><span id="宋轶十六-王安国-18"></span>
王平甫学士以高才硕学，劲正不附丽。熙宁中，判官告院，忽于秋日作宫辞《点绛唇》一阕，其旨盖有所刺，以示其游。魏泰叹曰：「公之辞美矣，然断章乃流离之思，何也？」明年，平甫竟以谗得罪，废归金陵。其词曰：「秋气微凉，梦回明月穿帘幕。井梧萧索，正遶南枝鹊。　宝瑟尘生，金雁空零落。情无托，髩云重掠，不似君恩薄。」《倦游杂录》。《宋朝事实类苑》卷三十五。《苕溪渔隐丛话》前集卷三十六。</p></li>
<li><p><span id="宋轶十六-王安国-19"></span>
熙宁中，高丽使人至京，语知开封府元绛曰：「闻内翰与王安国相善，本国欲得其歌诗，愿内翰访求之。」元自往见平甫，求其题咏，方大雪，平甫以诗戏元，其略曰：「岂意诗仙来凤沼，为传贾客过鸡林。」即其事也。《东轩笔录》卷八。《墨客挥犀》卷四。《倦游杂录》。《宋朝事实类苑》卷三十五。《诗史》。《诗话总龟》前集卷十七。《类说》卷十六。《西塘集耆旧续闻》卷九。《宋诗纪事》卷二十四。</p></li>
<li><p><span id="宋轶十六-王安国-20"></span>
王安国作诗，多使酒楼，尝语余曰：「杨文公诗有一酒楼：『江南堤柳拂人头，李白题诗遍酒楼。』钱昭度诗亦有一酒楼：『长忆钱塘江上望，酒楼人散雨千丝。』今子诗有几酒楼？」余答曰：「吾诗有二酒楼。」安国曰：「足矣。」盖余有《题九江琵琶亭》小诗云：「夜泊浔阳宿酒楼，琵琶亭畔荻花秋。」又余昔年尝送客西陵，亦作小诗曰：「后夜钱塘酒楼上，梦魂应遶浙江东。」《青箱杂记》卷八。《诗话总龟》前集卷十引《青箱杂记》谓此乃王安国语宋次道问答语。</p></li>
<li><p><span id="宋轶十六-王安国-21"></span>
杨蟠《金山诗》云：「天末楼台横北固，夜深灯火见扬州。」王平甫云：「庄宅牙人语也，解量四至。」《后山诗话》。</p></li>
<li><p><span id="宋轶十六-王安国-22"></span>
陈履常云：……往于秦少游家见李墨，不为文理，质如金石，亦裕陵所赐，王平甫所藏者。潘谷见之，再拜云：「真廷珪所作也，世惟王四学士有之，与此为二矣。」《苕溪渔隐丛话》后集卷二十九。</p></li>
<li><p><span id="宋轶十六-王安国-23"></span>
京师有僧化成能推人命贵贱，予尝以王安国之命问之。化成曰：「平甫之命，绝似苏子美。」及平甫放逐，逾年，复大理寺丞，既卒，年四十七，与舜钦官职、废斥、年寿无小异者。《东轩笔录》卷六。</p></li>
<li><p><span id="宋轶十六-王安国-24"></span>
王安国，熙宁六年冬直宿崇文院，梦有邀之，至海上，见海中宫殿甚盛，其中乐作，笙箫鼓吹之伎甚众，题其宫曰「灵芝宫」，邀平甫者，欲与之俱往。有人在宫侧，隔水止之曰：「时未至，且令去，他日迎之至此。」平甫恍然梦觉，禁中已鸣钟矣。平甫颇自负其不凡，为诗以纪之曰：「万顷波涛木叶飞，笙箫宫殿号灵芝。挥毫不似人间世，长乐钟来梦觉时。」后四年，平甫病卒，其家哭，讯之曰：「君尝梦往灵芝宫，其果然乎？当以兆告我。」是夕暮奠，若有音声接于人者，其家复哭，以钱卜之曰：「往灵芝宫，其果然乎？」卜曰：「然。」又三年，太常寺曾阜梦与平甫会，因语之曰：「平甫不幸早世，今所处良苦如何？」但见平甫笑不止，傍一人曰：「平甫已列仙官矣，其乐非尘世比也。」阜方喜甚而寤。《东轩笔录》卷六。《冷斋夜话》卷二。《墨客挥犀》卷六。《诗话总龟》前集卷三十五引《纪诗》。《王直方诗话》。《侯鲭录》卷四。《云斋广录》卷一。《宾退录》卷六。《尧山堂外纪》卷五十。《宋诗纪事》卷二十四。</p></li>
</ol>
</div>
<div id="王安礼" class="section level2">
<h2>
<span class="header-section-number">26.3</span> 王安礼<a class="anchor" aria-label="anchor" href="#%E7%8E%8B%E5%AE%89%E7%A4%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王安礼-1"></span>
见柳永<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%9F%B3%E6%B0%B8-17">17</a>。</p></li>
<li><p><span id="宋轶十六-王安礼-2"></span>
荆公诸弟皆有文学，安礼者字和甫，事神宗为右丞，气豪玩世，在人主前不屈也。一日宰执同对，上有无人材之叹，左丞蒲宗孟对曰：「人材半为司马光以邪说坏之。」上不语，正视宗孟久之。宗孟惧甚，无以为容。上复曰：「蒲宗孟乃不取司马光耶？司马光者未论别事，只辞枢密一节，朕自即位以来，唯见此一人。他人则虽迫之使去，亦不肯矣。」又因泛论古今人物，宗孟盛称扬雄之贤，上作色而言曰：「扬雄著《剧秦美新》，不佳也。」上不乐。宗孟又因奏书请官属恩，上曰：「所修书谬甚，无恩。」宗孟又引例书局、仪鸾司等当赐帛，上以小故未答。安礼进曰：「修书谬，仪鸾司者恐不预。」上为之笑。罢朝，安礼戏宗孟曰：「扬雄为公坐累矣。」方苏子瞻下御史狱，小人劝上杀之，安礼言其不可。《邵氏闻见录》卷十一。《自警编》卷六。</p></li>
<li><p><span id="宋轶十六-王安礼-3"></span>
见徐守信<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E5%BE%90%E5%AE%88%E4%BF%A1-3">3</a>。</p></li>
<li><p><span id="宋轶十六-王安礼-4"></span>
熙宁中，王和父尹开封，忽内降付下文字一纸，云武德卒获之于宫墙上，陈首有欲谋乱者姓名凡数十人。和父令密究其徒，皆无踪迹，独有一薛六郎者，居甜水巷，以典库为业。和父令以礼呼来，至廷下，问之云：「汝平日与何人为冤？」薛云：「老矣，未尝妄出门，初无仇怨。」再三询之，云：「有族妹之子沦落在外，旬日前忽来见投，贷貣不从，怒骂而去，初亦无他。」和父云：「即此是也。」令释薛而追其甥，方在瓦市观傀儡戏，才十八九矣。捕吏以手从后拽其衣带，回头失声曰：「岂非那事疎脱邪？」既至，不讯而服。和父曰：「小鬼头，没三思至此，何必穷治？」杖而遣之，一府叹伏。《挥麈后录》卷六。《旧闻证误》卷二辨其误。</p></li>
<li><p><span id="宋轶十六-王安礼-5"></span>
王和甫尹京日，市有匿名书，诬告一富家有逆请，都城稍恐。和甫不以为然，不数日果有旨根治。和甫搜验富家无迹，因询其怨耦，答以数日前有鬻状人马生，尝有所贷弗与，颇积怨言。和甫乃密以他事绾马生至对款，即取谤书字校之，略无少异。因而讯鞫其事，果马生所作。《仕学规范》卷二十五引《龢氏谈选》。</p></li>
<li><p><span id="宋轶十六-王安礼-6"></span>
神宗以星变祗惧，许人上封事言得失。于是王安礼上书，语颇讦直。上微不悦，以示王珪。珪曰：「观安礼所言，皆是臣等执政后来事，无一字及安礼所为者。其意盖怨望安石在外，专欲讥臣等耳。安礼每对臣言云：『似尔名位，我亦须做。』」上笑曰：「大用岂不在朕？而安礼狂妄自许如此。」后一年，安礼自翰林学士迁尚书右丞。《孔氏谈苑》卷二。</p></li>
<li><p><span id="宋轶十六-王安礼-7"></span>
元丰中，王岐公位宰相，王和父尹京，上眷甚渥，行且大用。岐公乘间奏曰：「京师术者皆言王安礼明年二月作执政。」神宗怒曰：「执政除拜由朕，岂由术者之言？他日纵当次补，特且迟之。」明年春，安礼果拜左丞。珪曰：「陛下乃违前言，何也？」上默然久之，曰：「朕偶忘记。」信知果是命也。《高斋漫录》。《玉芝堂谈荟》卷五。《宋稗类钞》卷一。</p></li>
<li><p><span id="宋轶十六-王安礼-8"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-69">69</a>。</p></li>
<li><p><span id="宋轶十六-王安礼-9"></span>
近世长吏生日，寮佐画寿星为献，例只受文字，其画却回，但为礼数而已。王安礼自执政出知舒州，生日属吏为寿，或无寿星画者，但用他画轴，红绣囊缄之，必谓退回。王忽令尽启封，挂画于厅事，标所献人名衔于其下。良久，引客𦶟香，共相瞻礼。其间无寿星者，或用佛像，或用神鬼，唯一兵官所献，乃崔白画二猫，既至前，惭惧失措。或云时有囊缄墓铭者，吏不敢展。《萍洲可谈》卷三。</p></li>
<li><p><span id="宋轶十六-王安礼-10"></span>
王安礼尚气不下人，绍圣初起废，帅太原，过阙许见。时枢府虚位，安礼锐意，士亦属望。将至京师，答诸公远迎书，自两制而下皆折角一匾封，语傲礼简。或于上前言其素行，既对，促赴新任，怏怏数月而死。《萍洲可谈》卷一。</p></li>
</ol>
</div>
<div id="王-雱" class="section level2">
<h2>
<span class="header-section-number">26.4</span> 王　雱<a class="anchor" aria-label="anchor" href="#%E7%8E%8B-%E9%9B%B1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王雱-1"></span>
王元泽数岁时，客有以一麞一鹿同笼以问雱：「何者是麞，何者为鹿？」雱实未识，良久，对曰：「麞边者是鹿，鹿边者是麞。」客大奇之。《梦溪笔谈》卷十三。《墨客挥犀》卷六。《朱子语类》卷一百三十。《尧山堂外纪》卷五十。《何氏语林》卷二十二。《词林纪事》卷七。</p></li>
<li><p><span id="宋轶十六-王雱-2"></span>
〔王〕元泽年十三，得秦州卒言洮、河事，叹曰：「此可抚而有也。使夏人得之，则吾敌强而边受患博矣。」其后王韶开熙河，盖取诸此。靖康沧海横流之变，萌于熙宁开边。书生轻锐谈兵，贻天下后世祸患，可胜既哉！《清波杂志》卷七。</p></li>
<li><p><span id="宋轶十六-王雱-3"></span>
治平中，京师医僧智缘为王荆公诊脉，言当有子登科甲之喜。时王禹玉在坐，深不然之。明年，雱果登第。缘自矜语验，诣公乞文以为宠。公为书曰：「妙应大师智缘，诊父之脉，而知其子有成名之喜。翰林王承旨疑古无此，缘曰：『昔秦毉和诊晋侯之脉，知其良臣将死。夫良臣之命，尚于晋侯脉息见之，因父知子，又何怪乎？』」所书大略如此。《清波杂志》卷十一。</p></li>
<li><p><span id="宋轶十六-王雱-4"></span>
〔王〕雱字元泽，性险恶，凡荆公所为不近人情者，皆雱所教。吕惠卿辈奴事之。荆公置条例司，初用程颢伯淳为属。伯淳贤士，一日盛暑，荆公与伯淳对语，雱者囚首跣足，手妇人冠以出，问荆公曰：「所言何事？」荆公曰：「以新法数为人沮，与程君议。」雱箕踞以坐，大言曰：「枭韩琦、富弼之头于市，则新法行矣。」荆公遽曰：「儿误矣。」伯淳正色曰：「方与参政论国事，子弟不可预，姑退。」雱不乐去。伯淳自此与荆公不合。《邵氏闻见录》卷十一。《宋名臣言行录》后集卷六。《霏雪录》卷上。</p></li>
<li><p><span id="宋轶十六-王雱-5"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-83">83</a>。</p></li>
<li><p><span id="宋轶十六-王雱-6"></span>
王雱自崇政殿说书除待制，已在病中，不及告谢，而从其父荆公出金陵。越明年，荆公再秉政，舟至镇江，雱勉乘马，先入东府，翌日，疾再作，岁余遂卒，竟不及告谢，而跨狨坐者止得一日。《东轩笔录》卷十。</p></li>
<li><p><span id="宋轶十六-王雱-7"></span>
王荆公之次子名雱，为太常寺太祝，素有心疾。娶同郡庞氏女为妻，逾年生一子，雱以貌不类己，百计欲杀之，竟以悸死，又与其妻日相鬪哄。荆公知其子失心，念其妇无罪，欲离异之，则恐其误被恶声，遂与择婿而嫁之。是时有工部员外郎侯叔献者，荆公之门人也，娶魏氏女为妻，少悍，叔献死而帏箔不肃，荆公奏逐魏氏归本家。京师有谚语曰：「王太祝生前嫁妇，侯工部死后休妻。」《东轩笔录》卷七。《墨客挥犀》卷三。《倦游杂录》。《何氏语林》卷二。《尧山堂外纪》卷五十。《昨非庵日纂》二集卷十七。《宋稗类钞》卷六。《坚瓠丙集》卷一。《宋诗纪事》卷二十五。</p></li>
<li><p><span id="宋轶十六-王雱-8"></span>
丞相王公之夫人郑氏，奉佛至谨，临终嘱其夫曰：「即死，愿得落发为尼。」及死，公奏乞赐法名师号，敛以紫方袍。王荆公之子雱，少得心疾，逐其妻，荆公为备礼嫁之。好事者戏之曰：「王太祝生前嫁妇，郑夫人死后出家。」人以为异。又工部郎中侯叔献妻悍戾，叔献既殂，儿女不胜其酷，诏离之，故好事者又曰：「侯工部死后休妻。」《渑水燕谈录》卷十。《宋朝事实类苑》卷六十四。</p></li>
<li><p><span id="宋轶十六-王雱-9"></span>
王雱，丞相舒公之子，不惠，有妻未尝接，其舅姑怜而嫁之，雱自若也。侯叔献再娶而悍，一旦而献卒，朝廷虑其虐前夫之子，有旨出之，不得为侯氏妻。时京师有语云：「王太祝生前嫁妇，侯兵部死后休妻。」《孔氏谈苑》卷一。《古谣谚》卷五十九。</p></li>
<li><p><span id="宋轶十六-王雱-10"></span>
王元泽少时作《白苎行》，有云：「君心莫厌频欢乐，请看云间日西入。」议者谓美则美矣，然日西光景无多，近乎谶。果不永寿。《诗话总龟》前集卷三十四引《拾遗》。</p></li>
<li><p><span id="宋轶十六-王雱-11"></span>
世传王元泽一生不作小词，或者笑之，元泽遂作《倦寻芳慢》一首，时服其工。其词曰：「露晞向晓，帘幕风轻，小院闲昼。翠迳莺来，惊下乱红铺绣。倚危墙，望高榭，海棠经雨胭脂透。算韶华，又因循过了，清明时候。　　倦游宴，风光满目，好景良辰，谁共手。恨被榆钱，买断两眉长皱。忆得高阳人散后，落花流水人依旧。这情怀，对东风，尽成消瘦。」此词甚佳，今人多能诵之。然元泽自此亦不复作。《扪虱新话》卷九。《词林纪事》卷七。</p></li>
<li><p><span id="宋轶十六-王雱-12"></span>
〔王〕元泽病中，友人魏道辅泰谒于寝，对榻一巨屏，大书曰：「宋故王先生墓志。先生名雱字元泽，登第于治平四年，释褐授星子尉，起身事熙宁天子，裁六年，拜天章阁待制，以病废于家」云。后尚有数十言，挂衣于屏角，覆之不能尽见。此亦得谓之达欤？《玉壶清话》卷五。《宋朝事实类苑》卷四十二。</p></li>
<li><p><span id="宋轶十六-王雱-13"></span>
王荆公之子雱作荆公画像赞曰：「列圣垂教，参差不齐。集厥大成，光于仲尼。」是圣其父过于孔子也。雱死，荆公以诗哭之曰：「一日凤鸟去，千年梁木摧。」是以儿子比孔子也。父子相圣，可谓无忌惮者矣。《邵氏闻见后录》卷二十。</p></li>
<li><p><span id="宋轶十六-王雱-14"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-172">172</a>—174。</p></li>
</ol>
</div>
<div id="王安石妹-王安石女" class="section level2">
<h2>
<span class="header-section-number">26.5</span> 王安石妹　王安石女<a class="anchor" aria-label="anchor" href="#%E7%8E%8B%E5%AE%89%E7%9F%B3%E5%A6%B9-%E7%8E%8B%E5%AE%89%E7%9F%B3%E5%A5%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王安石妹-1"></span> <span id="宋轶十六-王安石女-1"></span>
近世妇人多能诗，往往有臻古人者，王荆公家最众。张奎妻长安县君，荆公之妹也，佳句最为多，著者「草草杯盘供语笑，昏昏灯火话平生」。吴安持妻蓬莱县君，荆公之女也。有句曰：「西风不入小窗纱，秋意应怜我忆家。极目江山千万恨，依前和泪看黄花。」刘天保妻，平甫女也。句有「不缘燕子穿帘幕，春去春来那得知。」荆公妻吴国夫人，亦能文，尝有小词《约诸亲游西池》句云：「待得明年重把酒，手，那知无雨又无风。」皆脱洒可喜也。《临汉隐居诗话》。</p></li>
<li><p><span id="宋轶十六-王安石妹-2"></span> <span id="宋轶十六-王安石女-2"></span>
舒王女，吴安持之妻蓬莱县君，工诗，多佳句。有诗寄舒王曰：「西风不入小窗纱，秋气应怜我忆家。极目江山千里恨，依然和泪看黄花。」舒王以《楞严经》新释付之，有和诗曰：「青灯一点映窗纱，好读《楞严》莫忆家。能了诸缘如幻梦，世间惟有妙莲花。」《冷斋夜话》卷四。《尧山堂外纪》卷五十。</p></li>
<li><p><span id="宋轶十六-王安石妹-3"></span> <span id="宋轶十六-王安石女-3"></span>
王荆公女适吴丞相之子，封长安县君，能诗。尝见亲族妇女有服者，带白罗系头子者，因戏为诗云：「香罗如雪缕新裁，惹住乌云不放回。还似远山秋水际，夜来吹散一枝梅。」《墨庄漫录》卷五。案：长安县君，误，当作「蓬莱县君」。</p></li>
</ol>
</div>
<div id="胡-滋" class="section level2">
<h2>
<span class="header-section-number">26.6</span> 胡　滋<a class="anchor" aria-label="anchor" href="#%E8%83%A1-%E6%BB%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十六-胡滋-1"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-103">103</a>。</li>
</ol>
</div>
<div id="俞紫芝" class="section level2">
<h2>
<span class="header-section-number">26.7</span> 俞紫芝<a class="anchor" aria-label="anchor" href="#%E4%BF%9E%E7%B4%AB%E8%8A%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-俞紫芝-1"></span>
俞紫芝，字秀老，喜作诗，人未知之。荆公爱焉，手写其一联「有时俗事不称意，无限好山都上心」于所持扇，众始异焉。弟清老，亦修洁可喜，俱从山谷游。山谷所书「钓鱼舡上谢三郎」一帖石刻，在金山寺。鸡林每入贡，辄市模本数百以归，亦秀老词也。《潘子真诗话》。《苕溪渔隐丛话》前集卷三十七。《诗人玉屑》卷十八。《竹庄诗话》卷二十四。</p></li>
<li><p><span id="宋轶十六-俞紫芝-2"></span>
俞秀老紫芝，物外高人，喜歌讴，醉则浩歌不止。故荆公赠之诗曰：「鲁山眉宇人不见，只有歌辞来向东。借问楼前蹋于𫇭，何如云卧唱松风。」又云：「暮年要与君擕手，处处相烦作好歌。」不知者以为赋诗也。《老学庵笔记》卷七。</p></li>
<li><p><span id="宋轶十六-俞紫芝-3"></span>
王文公居钟山，尝与薛处士棋，赌梅诗，输一首，曰：「华发寻香始见梅，一枝临路雪培堆。凤城南陌他年忆，杳杳难随驿使来。」又尝与俞秀老至报宁，公方假寐，秀老私跨驴，入法云谒宝觉禅师，公知之。有顷，秀老至，公佯睡，睡起，遣秀老下阶曰：「为僧子乃敢盗跨吾驴。」秀老叩头，愿有以自赎其罪，寺僧亦为之解劝。公徐曰：「罸松声诗一首。」秀老立就，其词极佳，山中人忘之，予为补曰：「万壑摇苍烟，百滩渡流水。下有跨驴人，萧萧吹醉耳。」《冷斋夜话》卷五。</p></li>
<li><p><span id="宋轶十六-俞紫芝-4"></span>
荆公食宫使禄，居蒋山，时时往来白下门西庵草堂、法云，止以一黥挟蹇驴。门人乘间讽笋舆宜老者，公曰：「古之王公至不道，未尝以人代畜。」一日，与俞秀老至报宁，公方假寐，秀老私跨公驴入法云，谒宝觉禅师。有顷，秀老至，公睡起，遣秀老下堦，曰：「为士子乃敢盗跨吾驴？」秀老叩头，愿有以自赎，公徐曰：「罚松声诗一首。」秀老立就，其词极佳，山中之人忘之。余为补曰：「万壑摇苍烟，百滩渡流水。下有跨驴人，萧萧吹冻耳。」《苕溪渔隐丛话》前集卷三十七引《冷斋夜话》。</p></li>
</ol>
</div>
<div id="俞-澹" class="section level2">
<h2>
<span class="header-section-number">26.8</span> 俞　澹<a class="anchor" aria-label="anchor" href="#%E4%BF%9E-%E6%BE%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-俞澹-1"></span>
山谷云：「清老，金华俞子中也。三十年前，与余同学于淮南。元丰甲子，相见于广陵，自云：『荆公欲使脱缝掖，著僧伽黎，奉香火于半山寺，所谓报宁禅院者也。予之僧名曰紫琳，字清老。』清老无妻子之累，去作半山道人，不废入俗，诙谐优游以卒岁，似不为难，然生龟脱筒，亦难堪忍。后数年见之，儒冠自若也。」《苕溪渔隐丛话》前集卷三十七。</p></li>
<li><p><span id="宋轶十六-俞澹-2"></span>
〔俞紫芝弟〕澹，字清老，亦不娶，滑稽善谐谑，洞晓音律，能歌。荆公亦善之，晚年作《渔家傲》等乐府数阕，每山行，即使澹歌之。然澹使酒好骂，不若秀老之恬静。一日见公云：「我欲去为浮图，但贫无钱买祠部尔。」公欣然为置祠部，澹约日祝发。既过期，寂无耗，公问其然，澹徐曰：「我思僧亦不易为，公所赠祠部，已送酒家偿旧债矣。」公为之大笑。黄鲁直尝作三诗赠澹，其一云：「有客梦超俗，去发脱尘冠。平明视清镜，正尔良独难。」盖述荆公事也。《石林诗话》卷中。《名贤氏族言行类稿》卷八。</p></li>
<li><p><span id="宋轶十六-俞澹-3"></span>
〔俞〕紫芝之弟清老，欲为僧，荆公名之曰紫琳，因手简目之为琳公，然清老卒未尝祝发也。《老学庵笔记》卷七。</p></li>
</ol>
</div>
<div id="蔡-肇" class="section level2">
<h2>
<span class="header-section-number">26.9</span> 蔡　肇<a class="anchor" aria-label="anchor" href="#%E8%94%A1-%E8%82%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-蔡肇-1"></span>
王荆公在钟山，有马甚恶，蹄啮不可近。一日，两校牵至庭下告公，请鬻之。蔡天启时在坐，曰：「世安有不可调之马，第久不骑，骄耳！」即起捉其騣，一跃而上，不用啣勒，驰数十里而还。荆公大壮之，即作集句诗赠天启，所谓「蔡子勇成癖，能骑生马驹」者。后又有「身著青衫骑恶马，日行三百尚嫌迟。心源落落堪为将，却是君王未备知」。士大夫自是盛传荆公以将帅之材许天启。绍圣初，章申公当国，首欲进天启侍从，会执政有不悦者，乃出为永兴军路提举常平，因欲稍迁为帅，会丁内艰，不果，犹是用荆公遗意也。《石林诗话》卷中。《尧山堂外纪》卷五十。《宋诗纪事》卷二十七。</p></li>
<li><p><span id="宋轶十六-蔡肇-2"></span>
蔡天启肇尝从王介甫游，一日语及卢仝《月蚀》诗，辞语奇崄。介甫曰：「人少有诵得者。」天启立诵之，不遗一字。一日，又与介甫同泛舟，适见群凫数百掠舟而过，介甫戏曰：「子能数之乎？」天启一阅即得其数。因遣人询之放畜者，其数不差，可谓机警也。《庚溪诗话》卷下。《王直方诗话》。《苕溪渔隐丛话》前集卷三十七。《尧山堂外纪》卷五十。《宋诗纪事》卷二十七。</p></li>
<li><p><span id="宋轶十六-蔡肇-3"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-213">213</a>。</p></li>
<li><p><span id="宋轶十六-蔡肇-4"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-215">215</a>。</p></li>
<li><p><span id="宋轶十六-蔡肇-5"></span>
蔡天启召试中书舍人，故事，宰相未上马前，限三步成。天启挥毫立就，文不加点，拟授节度使制曰：「呜戏！千里缪之毫厘，朕不从中御也；万世垂之竹帛，卿其以身任之。」张天觉读之，击节称美。《云庄四六余话》。《尧山堂外纪》卷五十。</p></li>
</ol>
</div>
<div id="蔡-载" class="section level2">
<h2>
<span class="header-section-number">26.10</span> 蔡　载<a class="anchor" aria-label="anchor" href="#%E8%94%A1-%E8%BD%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十六-蔡载-1"></span>
见钱绅<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html#%E5%AE%8B%E8%BD%B6%E4%BA%8C%E5%8D%81%E5%85%AD-%E9%92%B1%E7%BB%85-1">1</a>。</li>
</ol>
</div>
<div id="王-介" class="section level2">
<h2>
<span class="header-section-number">26.11</span> 王　介<a class="anchor" aria-label="anchor" href="#%E7%8E%8B-%E4%BB%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王介-1"></span>
王介，字中甫，衢州人，博学善讥谑。尝举制科不中，与王荆公游，甚欵曲，然未尝降意少相下。熙宁初，荆公以翰林学士被召，前此屡召不起，至是始受命。介以诗寄云：「草庐三顾动幽蛰，蕙帐一空生晓寒。」用蕙帐事，盖有所讽。荆公得之大笑。他日作诗，有「丈夫出处非无意，猿鹤从来自不知」之句，盖为介发也。《石林诗话》卷下。《玉照新志》卷一。《尧山堂外纪》卷五十。《宋诗纪事》卷十六。</p></li>
<li><p><span id="宋轶十六-王介-2"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-34">34</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-35">35</a>。</p></li>
<li><p><span id="宋轶十六-王介-3"></span>
王介性轻率，语言无伦，时人以为心风。与王荆公旧交，公作诗曰：「吴兴太守美如何？柳恽诗才未足多。遥想郡人临下担，白苹洲上起风波。」其意以水值风即起波也。介谕其意，遂和十篇，盛气而诵于荆公，其一曰：「吴兴太守美如何？太守从来恶祝鮀。正直聪明神鬼畏，死时应合作阎罗。」荆公笑曰：「阎罗见阙，可速赴任也。」《东轩笔录》卷七。《宋朝事实类苑》卷六十六。《倦游杂录》。《续墨客挥犀》卷五。《五杂组》卷十六。《尧山堂外纪》卷五十。《坚瓠丙集》卷二。</p></li>
<li><p><span id="宋轶十六-王介-4"></span>
诗话云：王介素与荆公不相能，荆公曾题《江宁道中驿舍》一联云：「茅屋沧洲一酒旗，午烟孤起隔林炊。」介鄙之，书其末云：「金陵村里王夫子，可是能吟富贵诗。」荆公见之，亦不屑意，乃续之云：「江晴日暖芦花起，恰似春风柳絮时。」末句又讥介之轻狂也。《诗林广记》后集卷二。《尧山堂外纪》卷五十。《坚瓠庚集》卷三。</p></li>
<li><p><span id="宋轶十六-王介-5"></span>
〔王介〕平生所嗜唯书，不治他事。其谈语多用故事，浅闻者未易晓。知湖州日，判司理请覆检官状，云：「督邮。」所由得此状，遍寻督邮，无知者，乃复入白之。介曰：「督邮即录参也。据尔如此，全不读书。」闻者皆笑。《明道杂志》。</p></li>
</ol>
</div>
<div id="孙-侔" class="section level2">
<h2>
<span class="header-section-number">26.12</span> 孙　侔<a class="anchor" aria-label="anchor" href="#%E5%AD%99-%E4%BE%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十六-孙侔-1"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-108">108</a>。</li>
</ol>
</div>
<div id="王-令" class="section level2">
<h2>
<span class="header-section-number">26.13</span> 王　令<a class="anchor" aria-label="anchor" href="#%E7%8E%8B-%E4%BB%A4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-王令-1"></span>
江南进士王令逢原少不羁，好为狂诡之行，或跨驴入山，每以蒸饼十数挂驴项上。后改节，师事王介甫，介甫雅重之。《吕氏杂记》卷下。</p></li>
<li><p><span id="宋轶十六-王令-2"></span>
王令逢原，广陵人，既见知于王荆公，声誉赫然，时附丽之徒，望风伺候，守牧冠盖，日满其门，进誉献谄，初不及文字间也。逢原厌之，大署其门云：「纷纷闾巷士，看我复何为？来则令我烦，去则我不思。」意有知耻者，而干谒不衰。《王直方诗话》。《诗话总龟》前集卷三十九。《苕溪渔隐丛话》前集卷三十七。</p></li>
</ol>
</div>
<div id="韦-骧" class="section level2">
<h2>
<span class="header-section-number">26.14</span> 韦　骧<a class="anchor" aria-label="anchor" href="#%E9%9F%A6-%E9%AA%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十六-韦骧-1"></span>
韦骧，字子骏，钱塘人。生而警敏，年十有七，以文谒王安石，见其《借箸赋》，大奇之，曰：「吾行江南入吴越，见文士唯子与董顾行耳。」由是籍甚，每一赋成，学者传诵。《咸淳临安志》卷六十六。《宋史翼》卷二十六。</li>
</ol>
</div>
<div id="方惟深" class="section level2">
<h2>
<span class="header-section-number">26.15</span> 方惟深<a class="anchor" aria-label="anchor" href="#%E6%96%B9%E6%83%9F%E6%B7%B1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-方惟深-1"></span>
方惟深，字子通，本莆田人。其父屯田公葬长洲县，因家焉。最长于诗，尝过黯淡滩，题一绝云：「溪流怪石碍通津，一一操舟若有神。自是世间无妙手，古来何事不由人。」王荆公见之大喜，欲收致门下。盖荆公欲行新法，沮之者多，子通之诗，适有契于心，故为其所喜也。……凡有所作，荆公读之必称善，谓深得唐人句法。尝遗以书，曰：「君诗精淳警绝，虽元、白、皮、陆，有不可及。」子通游王氏之门，极蒙爱重，初无一毫迎合意，后以特奏名授兴化军助教。隐城东故庐，与乐圃先生皆为一时所高。每部使者及守帅下车，必即其庐而见之。前后上章论荐者甚众，子通竟无禄仕意，其于死生祸福之理，莫不超达。尝造一园亭，不遇主人，自盘礡终日，因题于壁间云：「何年突兀庭前石，昔日何人种松柏。乘兴闲来就榻眠，一枕春风君莫惜。城西今古阳山色，城中谁有千年宅？往来何必见主人，主人自是亭中客。」其洒落类如此。仲殊一日访子通，有绝句云：「多年不见玉川翁，今日相逢小榭东。依旧清凉无长物，只余松桧养秋风。」可见其清高矣。年八十三而卒。《中吴纪闻》卷三。《宋诗纪事》卷三十六。</p></li>
<li><p><span id="宋轶十六-方惟深-2"></span>
「客航收浦月黄昏，野店无灯欲闭门。倒出岸沙枫半死，系舟犹有去年痕」。此诗荆公爱之，尝书坐右，后人误入荆公集中。《宋诗纪事》卷三十六引《莆阳文献》。</p></li>
<li><p><span id="宋轶十六-方惟深-3"></span>
方惟深子通隐于吴，吴人宗之。以诗行，其诗格高下似晚唐诸人，绝不喜苏子瞻诗文，至云：「淫言亵语，使驴儿马子决骤。」胡文仲连因语及苏诗云：「清寒入山骨，草木尽坚瘦。」子通曰：「做多，自然有一句半句道得著也。」余问何至，曰：「子通及识苏公，苏公之讥评诗文，殆无逃者。子通必尝见薄于苏，故终身衔之。」《野老记闻》。</p></li>
</ol>
</div>
<div id="陈-辅" class="section level2">
<h2>
<span class="header-section-number">26.16</span> 陈　辅<a class="anchor" aria-label="anchor" href="#%E9%99%88-%E8%BE%85"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十六-陈辅-1"></span>
陈辅之自号南郭先生，少从介甫游。介甫授以经旨，辅之曰：「天生相公，辅亦读书；天不生相公，辅亦读书，愿自见也。」一日，谒公于定林不值，留诗壁间曰：「北山松粉未飘花，白下风高麦脚斜。正是旧时王谢燕，一年一度到君家。」介甫见之，笑谓龚深之曰：「此郎复以我为寻常百姓矣。」后与丹阳郡守作诗争衡，为守捃摭挞之，废弃终身。《五总志》。</p></li>
<li><p><span id="宋轶十六-陈辅-2"></span>
丹阳陈辅，每岁清明过金陵上冢，事毕，则过蒋山，谒湖阴先生，岁率为常。元丰辛酉、癸亥两岁，访之不遇，因题一绝于门，云：「北山松粉未飘花，白下风轻麦脚斜。身似旧时王谢燕，一年一度到君家。」湖阴归见其诗，吟赏久之，称于荆公。荆公笑曰：「此正戏君为寻常百姓耳。」湖阴亦大笑。盖古诗云「旧时王谢堂前燕，飞入寻常百姓家」。《王直方诗话》。《苕溪渔隐丛话》前集卷五十四。《类说》卷五十七。《宋诗纪事》卷二十八。</p></li>
<li><p><span id="宋轶十六-陈辅-3"></span>
陈辅辅之，丹阳人，能诗，荆公深爱之。尝访建康杨骥德逢，留诗壁间云：「北山松粉未飘花，白下风轻麦脚斜。身似旧时王谢燕，一年一度到君家。」荆公见之，笑谓德逢曰：「辅之骂君作寻常百姓也。」《墨庄漫录》卷四。</p></li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD"><span class="header-section-number">26</span> 宋人轶事汇编卷十六</a></li>
<li><a class="nav-link" href="#%E7%8E%8B%E5%AE%89%E7%9F%B3"><span class="header-section-number">26.1</span> 王安石</a></li>
<li><a class="nav-link" href="#%E7%8E%8B%E5%AE%89%E5%9B%BD"><span class="header-section-number">26.2</span> 王安国</a></li>
<li><a class="nav-link" href="#%E7%8E%8B%E5%AE%89%E7%A4%BC"><span class="header-section-number">26.3</span> 王安礼</a></li>
<li><a class="nav-link" href="#%E7%8E%8B-%E9%9B%B1"><span class="header-section-number">26.4</span> 王　雱</a></li>
<li><a class="nav-link" href="#%E7%8E%8B%E5%AE%89%E7%9F%B3%E5%A6%B9-%E7%8E%8B%E5%AE%89%E7%9F%B3%E5%A5%B3"><span class="header-section-number">26.5</span> 王安石妹　王安石女</a></li>
<li><a class="nav-link" href="#%E8%83%A1-%E6%BB%8B"><span class="header-section-number">26.6</span> 胡　滋</a></li>
<li><a class="nav-link" href="#%E4%BF%9E%E7%B4%AB%E8%8A%9D"><span class="header-section-number">26.7</span> 俞紫芝</a></li>
<li><a class="nav-link" href="#%E4%BF%9E-%E6%BE%B9"><span class="header-section-number">26.8</span> 俞　澹</a></li>
<li><a class="nav-link" href="#%E8%94%A1-%E8%82%87"><span class="header-section-number">26.9</span> 蔡　肇</a></li>
<li><a class="nav-link" href="#%E8%94%A1-%E8%BD%BD"><span class="header-section-number">26.10</span> 蔡　载</a></li>
<li><a class="nav-link" href="#%E7%8E%8B-%E4%BB%8B"><span class="header-section-number">26.11</span> 王　介</a></li>
<li><a class="nav-link" href="#%E5%AD%99-%E4%BE%94"><span class="header-section-number">26.12</span> 孙　侔</a></li>
<li><a class="nav-link" href="#%E7%8E%8B-%E4%BB%A4"><span class="header-section-number">26.13</span> 王　令</a></li>
<li><a class="nav-link" href="#%E9%9F%A6-%E9%AA%A7"><span class="header-section-number">26.14</span> 韦　骧</a></li>
<li><a class="nav-link" href="#%E6%96%B9%E6%83%9F%E6%B7%B1"><span class="header-section-number">26.15</span> 方惟深</a></li>
<li><a class="nav-link" href="#%E9%99%88-%E8%BE%85"><span class="header-section-number">26.16</span> 陈　辅</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-30.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
