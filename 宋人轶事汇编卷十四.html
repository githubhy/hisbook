<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>24 宋人轶事汇编卷十四 | 历史上的一些人</title>
<meta name="author" content="林峰">
<meta name="description" content="24.1 欧阳修  欧阳文忠公父名观，文多避之，如「《碧落碑》在绛州龙兴宫」之类。《挥麈录》卷三。...">
<meta name="generator" content="bookdown 0.26 with bs4_book()">
<meta property="og:title" content="24 宋人轶事汇编卷十四 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="24.1 欧阳修  欧阳文忠公父名观，文多避之，如「《碧落碑》在绛州龙兴宫」之类。《挥麈录》卷三。...">
<meta name="twitter:card" content="summary">
<meta name="twitter:title" content="24 宋人轶事汇编卷十四 | 历史上的一些人">
<meta name="twitter:description" content="24.1 欧阳修  欧阳文忠公父名观，文多避之，如「《碧落碑》在绛州龙兴宫」之类。《挥麈录》卷三。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷十四" class="section level1">
<h1>
<span class="header-section-number">24</span> 宋人轶事汇编卷十四<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B"><i class="fas fa-link"></i></a>
</h1>
<div id="欧阳修" class="section level2">
<h2>
<span class="header-section-number">24.1</span> 欧阳修<a class="anchor" aria-label="anchor" href="#%E6%AC%A7%E9%98%B3%E4%BF%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-欧阳修-1"></span>
欧阳文忠公父名观，文多避之，如「《碧落碑》在绛州龙兴宫」之类。《挥麈录》卷三。</p></li>
<li><p><span id="宋轶十四-欧阳修-2"></span>
龙衮著《江南野录》云，欧阳观义行颇，先出其妇，有子登科，诣之，待之庶人。观乃文忠父，文忠自识其父墓，初无出妇之玷。衮与文忠为乡曲，岂非平时有宿憾与？夫祈望不至云尔。不可不为之辩。出王明清《挥麈后录》按欧阳公《泷冈阡表》，以熙宁二年立，而云既葬之六十年，逆数之，葬时公才四岁耳。《表》中虽不见出妇事，然以《志》考之，观年五十九卒官，而郑夫人年方二十九，必非元配。盖观已出妇，其子固难言之。欧阳公撰《族谱》云观二子，昞当是其前妇之子，所谓卒赖以葬者也。文忠后任昞之子嗣立，为庐陵尉，见《焚黄祭文》中。又文忠《贬滁州谢上表》云：「同母之亲，惟有一妹。」足见昞为前母之子无疑。仲言虽欲为欧阳公讳之，其意甚美，然非事实。《旧闻证误》卷二。</p></li>
<li><p><span id="宋轶十四-欧阳修-3"></span>
永叔梦为鹳鸽飞在树上，意甚快悦，闻榆荚香特异。永叔尝自言上有一兄，未晬而卒，母哭之恸，梦神人别以一子授之，白毫满身。母既娠，白毫无数，永叔生，毛渐退落。《孔氏谈苑》卷三。《邵氏闻见后录》卷三十。</p></li>
<li><p><span id="宋轶十四-欧阳修-4"></span>
欧公父为绵州司户参军，公生于司户之官舍。后人于官舍盖六一堂，蜀中文士多赋诗。《曲洧旧闻》卷三。</p></li>
<li><p><span id="宋轶十四-欧阳修-5"></span>
欧阳修少孤，其叔父教之学，既贵，乞以一官回赠，以报其德。诏从之，乃自员外郎赠郎中。后世以为美谈。《燕翼诒谋录》卷四。</p></li>
<li><p><span id="宋轶十四-欧阳修-6"></span>
公少时，从里闾借书读，或抄之，抄之未毕，而已成诵矣。《宋名臣言行录》后集卷二引《行状》。</p></li>
<li><p><span id="宋轶十四-欧阳修-7"></span>
欧阳文忠公尝语：「少时有僧相我：『耳白于面，名满天下；唇不著齿，无事得谤。』其言颇验。」耳白于面，则众所共见，唇不著齿，余亦不敢问公，不知其何如也。《东坡志林》卷三。《后山谈丛》卷二。</p></li>
<li><p><span id="宋轶十四-欧阳修-8"></span>
欧阳文忠公应举时，常游京师浴室院，有一僧熟视公，公因问之曰：「吾师能相人乎？」僧曰：「然。足下贵人也。然有二事：耳白于面，当名满天下；唇不掩齿，一生常遭人谤骂。」其后公以文章名世，而屡为言者中以阴事。《明道杂志》。</p></li>
<li><p><span id="宋轶十四-欧阳修-9"></span>
欧阳文忠公年十七，随州取解，以落官韵而不收。天圣已后，文章多尚四六，是时随州试《左氏失之诬论》，文忠论之，条列左氏之诬甚悉，其句有「石言于宋，宋降于莘。外蛇鬭而内蛇伤，新鬼大而故鬼小」。虽被黜落，而奇警之句，大传于时。《东轩笔录》卷十二。</p></li>
<li><p><span id="宋轶十四-欧阳修-10"></span>
晏元献以前两府作御史中丞，知贡举，出《司空掌舆地之图赋》。既而举人上请者，皆不契元献之意。最后，一目眊瘦弱少年独至帘前，上请云：「据赋题，出《周礼·司空》，郑康成注云：『如今之司空，掌舆地图也。若周司空，不止掌舆地之图而已。』若如郑说，『今司空掌舆地之图也』，汉司空也。不知做周司空与汉司空也？」元献微应曰：「今一场中，惟贤一人识题，正谓汉司空也。」盖意欲举人自理会得寓意于此。少年举人，乃欧阳公也，是榜为省元。《默记》卷中。《茶香室丛钞》卷七。</p></li>
<li><p><span id="宋轶十四-欧阳修-11"></span>
王君辰牓，是时，欧公为省元。有李郎中，忘其名，是年，赴试南宫。将迫省试，忽患疫，气昏愦。同试相迫，勉扶疾以入。既而疾作，凭案上困睡，殆不知人。已过午，忽有人腋下触之。李惊觉，乃邻座也。问所以不下笔之由，李具言其病。其人曰：「科场难得，已至此，切勉强。」再三言之。李试下笔，颇能运思。邻座者乃见李能属文，甚喜，因尽说赋中所当用事，及将己卷子拽过铺在李案子上，云：「某乃国学解元欧阳修，请公拆拽回互尽用之，不妨。」李见开怀若此，顿觉成篇，至于诗亦然。是日程试，半是欧卷，半是欧诗。李大感激，遂觉病去。论策二场亦复如此。牓出，欧公作魁，李亦上列，遂俱中第云。后李于家庙之旁画欧公像，事之等父母，以获禄位者皆公力也。李尝与先祖同官，引先祖至影堂观之。先祖、先公每言此，以为世之场屋虚诞，以相忌嫉者之戒云。《默记》卷中。《茶香室丛钞》卷七。</p></li>
<li><p><span id="宋轶十四-欧阳修-12"></span>
见王拱辰<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%8E%8B%E6%8B%B1%E8%BE%B0-1">1</a>。</p></li>
<li><p><span id="宋轶十四-欧阳修-13"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-8">8</a>。</p></li>
<li><p><span id="宋轶十四-欧阳修-14"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-9">9</a>。</p></li>
<li><p><span id="宋轶十四-欧阳修-15"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-10">10</a>。</p></li>
<li><p><span id="宋轶十四-欧阳修-16"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-11">11</a>。</p></li>
<li><p><span id="宋轶十四-欧阳修-17"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-12">12</a>。</p></li>
<li><p><span id="宋轶十四-欧阳修-18"></span>
欧阳永叔登第，授西洛留守推官，是时梅圣俞为洛阳簿，二人乃相得之友也。一日，相约游嵩山，永叔遇佳处乃吟咏。遇晚，永叔望西峰巨崖之巅，有丹书四字，云「神清之洞」。永叔乃引手指示圣俞曰：「公见此四字乎？」圣俞从公所指而视之，无所见，永叔乃不言。洎乞身告老，高卧颍水，因思向四字，乃为诗曰：「四字丹书万仞崖，神清之洞锁楼台。烟霞极目无人到，猿鹤今应待我来。」吟诗后数日，公薨。《青琐高议》前集卷八。《诗话总龟》前集卷四十七。《石林避暑录话》卷一。《绀珠集》卷十一。《尧山堂外纪》卷四十八。</p></li>
<li><p><span id="宋轶十四-欧阳修-19"></span>
欧阳永叔、张尧夫汝士、尹师鲁洙、杨子聪、梅圣俞尧臣、张太素、王几道，为洛中七交。《小学绀珠》卷六。</p></li>
<li><p><span id="宋轶十四-欧阳修-20"></span>
欧文忠任河南推官，亲一妓。时先文僖罢政，为西京留守，梅圣俞、谢希深、尹师鲁同在幕下，惜欧有才无行，共白于公，屡微讽而不之恤。一日宴于后园，客集，而欧与妓俱不至。移时方来，在坐相视以目，公责妓云：「末至何也？」妓云：「中暑往凉堂睡著，觉失金钗，犹未见。」公曰：「若得欧推官一词，当为偿汝。」欧即席云：「柳外轻雷池上雨，雨声滴碎荷声。小楼西角断虹明。阑干倚遍，待得月华生。　　燕子飞来栖画栋，玉钩垂下帘旌。凉波不动簟纹平。水精双枕，傍有堕钗横。」坐皆称善，遂命妓满酌赏欧，而令公库偿钗，戒欧当少戢。不惟不恤，翻以为怨，后修《五代史·十国世家》，痛毁吴越。又于《归田录》中说文僖数事，皆非美谈。《钱氏私志》。《尧山堂外纪》卷四十七。《坚瓠丙集》卷二。《宋稗类钞》卷四。</p></li>
<li><p><span id="宋轶十四-欧阳修-21"></span>
选人不得乘马入宫门。天圣中，选人为馆职，始欧阳永叔、黄鉴辈，皆自左掖门下马入馆，当时谓之「步行学士」。《梦溪笔谈》卷一。</p></li>
<li><p><span id="宋轶十四-欧阳修-22"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-31">31</a>。</p></li>
<li><p><span id="宋轶十四-欧阳修-23"></span>
轼尝闻之于公云：「予昔以西京留守推官为馆阁校勘，时同年丁宝臣元珍适来京师，梦与予同舟，溯江入一庙中，拜谒堂下。予班元珍下，元珍固辞，予不可。方拜时，神像为起，鞠躬堂上，且使人邀予上，耳语久之。元珍私念，神亦如世俗，待馆阁乃尔异礼耶？既出门，见一马只耳。觉而语予，固莫识也。不数日，元珍除峡州判官。已而余亦贬夷陵令，日与元珍处，不复记前梦矣。一日，与元珍溯峡谒黄牛庙，入门惘然，皆梦中所见。予为县令，固班元珍下，而门外镌石为马，缺一耳，相视大惊。乃留诗庙中，有『石马系祠门』之句，盖私志其事也。」《苏轼文集》卷六十八。《苕溪渔隐丛话》后集卷二十三。《孔氏谈苑》卷二。《冷斋夜话》卷二。《续墨客挥犀》卷四。</p></li>
<li><p><span id="宋轶十四-欧阳修-24"></span>
宝元元年，朱正基驾部知峡州，即江陵内翰之子。一夕，梦一吏白云：「城隍神遣某督修夷陵县廨宇，愿速葺，不宜后。」时朱不甚为意，连三夕梦之，方少异焉。因语同僚，亦尽异之，然亦未加葺。明日，报至，欧阳永叔谪授夷陵，报吏云：「己及荆门。」朱感其梦，待之特异。将入境，率僚属远郊迓之。欧公临邑，亦以迁谪自处，益事谦谨，每禀白，皆敛板于庭。州将常伺之，俟入门，先抱笏降于阶，至满任，不改前容。欧公亲语其事于其孙集贤初平学士焉。《玉壶清话》卷三。《宋朝事实类苑》卷四十五。</p></li>
<li><p><span id="宋轶十四-欧阳修-25"></span>
〔欧阳文忠〕公曰：「……吾昔贬官夷陵，彼非人境也。方壮年未厌学，欲求《史》、《汉》一观，公私无有也。无以遣日，因取架阁陈年公案，反复观之。见其枉直乖错，不可胜数。以无为有，以枉为直，违法徇情，灭亲害义，无所不有。且以夷陵荒远偏小，尚如此，天下固可知矣。当时仰天誓心，自尔遇事，不敢忽也。」《能改斋漫录》卷十三。《容斋随笔》卷四。</p></li>
<li><p><span id="宋轶十四-欧阳修-26"></span>
欧阳公《论琴帖》：为夷陵令时，得琴一张于河南刘，盖常琴。后作舍人，又得一琴，乃张粤琴也。后作学士，又得一琴，则雷琴也。官愈昌，琴愈贵，而意愈不乐。在夷陵，青山绿水，日在目前，无复俗累，琴虽不佳，意则自释。及作舍人、学士，日奔走于尘土中，声利扰扰，无复清思。琴虽佳，意则昏杂，何由有乐？迺知在人不在器也。若有心自释，无弦可也。《贵耳集》卷下。</p></li>
<li><p><span id="宋轶十四-欧阳修-27"></span>
欧阳文忠公自馆下谪夷陵令，移光化军干德县，知军者虞部员外郎张询。询，河北经生也，不能知文忠公，而待以常礼。后二年，询移知清德军，而文忠自龙图学士为河北都转运使，询乃部属，初迎见文忠于郊外，询虽负恐惕，犹歛板操北音曰：「龙图久别安乐，诸事且望掩恶扬善。」文忠知其朴野，亦笑之而已。《东轩笔录》卷十。</p></li>
<li><p><span id="宋轶十四-欧阳修-28"></span>
大臣有少时虽修谨，然亦性通脱，有数小词传于世，可见矣。庆历中，签书滑州节度判官，行县至韦城，饮于县令家，复以邑倡自随。逮晓，畏人知，以金钗赠倡，期缄口，亦终不能秘也。嘉祐中，大臣为馆职，奉使契丹，归语同舍吴奎曰：「世言雨逢甲子则连阴，信有之。昨夜，契丹至长垣，往来无不沽湿。」长文戏曰：「『长垣逢甲子』，可对『韦县赠庚申』也。」大臣终无悔恨。《临汉隐居诗话》。</p></li>
<li><p><span id="宋轶十四-欧阳修-29"></span>
见章得象<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%AB%A0%E5%BE%97%E8%B1%A1-15">15</a>。</p></li>
<li><p><span id="宋轶十四-欧阳修-30"></span>
欧公撰石曼卿墓表，苏子美书，邵𫗧篆额。山东诗僧秘演力干，屡督欧俾速撰，文方成，演以庚二两置食于相蓝南食殿讫，白欧公写名之日为具，召馆阁诸公观子美书。书毕，演大喜曰：「吾死足矣。」饮散，欧、苏嘱演曰：「镌讫，且未得打。」竟以词翰之妙，演不能却。欧公忽定力院见之，问寺僧曰：「何得？」僧曰：「半千买得。」欧怒，回诟演曰：「吾之文反与庸人半千鬻之，何无识之甚！」演滑稽特精，徐语公曰：「学士已多他三百八十三矣。」欧愈怒曰：「是何？」演曰：「公岂不记作省元时，庸人竞摹新赋，叫于通衢，复更名呼云『两文来买欧阳省元赋』，今一碑五百，价已多矣。」欧因解颐。徐又语欧曰：「吾友曼卿不幸蚤世，固欲得君之文张其名，与日星相磨，而又穷民售之，颇济其乏，岂非利乎！」公但笑而无说。《湘山野录》卷下。</p></li>
<li><p><span id="宋轶十四-欧阳修-31"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-22">22</a>。</p></li>
<li><p><span id="宋轶十四-欧阳修-32"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-23">23</a>。</p></li>
<li><p><span id="宋轶十四-欧阳修-33"></span>
欧阳文忠素与晏公无它，但自即席赋雪诗后，稍稍相失。晏一日指韩愈画像语坐客曰：「此貌大类欧阳修，安知修非愈之后也。吾重修文章，不重它为人。」欧阳亦每谓人曰：「晏公小词最佳，诗次之，文又次于诗，其为人又次于文也。」岂文人相轻而然耶？《永乐大典》卷一八二二二引《东轩笔录》。</p></li>
<li><p><span id="宋轶十四-欧阳修-34"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-55">55</a>。</p></li>
<li><p><span id="宋轶十四-欧阳修-35"></span>
欧阳公为河北都运使，时程文简知大名府。欧公性急自大，而文简亦狷介不容物。宰相意令二人愤争，因从而罪之。公悟其旨。初至大名，文简迎于郊，因问欧公所以外补之由。公叹曰：「吾侪要会得，此正唐宰相用李绅、韩愈，令不台参故例耳。吾二人岂可堕其计中耶？」文简亦大叹，二人遂益交欢相好。宰相闻之，不久有孤甥之狱。《默记》卷下。</p></li>
<li><p><span id="宋轶十四-欧阳修-36"></span>
欧公下士，近世无比。作河北转运使，过滑州，访刘羲叟于陋巷中。羲叟时为布衣，未有知者。公任翰林学士，尝有空头门状数十纸随身，或见贤士大夫称道人物，必问其所居，书填门状，先往见之。果如所言，则便以延誉，未尝以位貌骄人也。《曲洧旧闻》卷三。《何氏语林》卷三。《昨非庵日纂》二集卷六。</p></li>
<li><p><span id="宋轶十四-欧阳修-37"></span>
欧阳文忠公修自言，初移滑州，到任，会宋子京曰：「有某大官，颇爱子文，俾我求之。」文忠遂授以近著十篇。又月余，子京告曰：「某大官得子文读而不甚爱，曰：『何为文格之退也？』」文忠笑而不答。既而文忠为知制诰，人或传有某大官极称一丘良孙之文章，文忠使人访之，乃前日所投十篇，良孙盗为己文以贽。而称美之者，即昔日子京所示之某大官也。文忠不欲斥其名，但大笑而已。未几，文忠出为河北都转运使，见邸报，丘良孙以献文字，召试拜官，心颇疑之，及得所献，乃令狐挺平日所著之《兵论》也，文忠益叹骇。异时为侍从，因为仁宗道其事，仁宗骇怒，欲夺良孙官，文忠曰：「此乃朝廷已行之命，当日失于审详，若追夺之，则所失又多也。」仁宗以为然，但发笑者久之。《宋朝事实类苑》卷七十引《倦游录》。</p></li>
<li><p><span id="宋轶十四-欧阳修-38"></span>
见苏舜钦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E8%8B%8F%E8%88%9C%E9%92%A6-8">8</a>。</p></li>
<li><p><span id="宋轶十四-欧阳修-39"></span>
欧阳文忠庆历中为谏官……大忤权贵，遂除修起居注、知制诰。韩、富既罢，未几，以龙图阁直学士为河北都运，令计议河事边事。其实宰相欲以事中之也。二相贾昌朝、陈执中。会令内侍供奉官王昭明同往相度河事，公言：「今命侍从出使，故事无内侍同行之理，而臣实耻之。」朝廷从之。公在河北，职事甚振，无可中伤。会公甥张氏，妹婿龟正之女，非欧生也，幼孤，鞠育于家，嫁姪晟。晟自虔州司户罢，以替名仆陈谏同行，而张与谏通。事发，鞠于开封府右军巡院。张惧罪，且图自解免，其语皆引公未嫁时事，词多丑异。军巡判官、著作佐郎孙揆止劾张与谏通事，不复支蔓。宰相闻之怒，再命太常博士、三司户部判官苏安世勘之，遂尽用张前后语成案。俄又差王昭明者监勘，盖以公前事，欲令释恨也。昭明至狱，见安世所劾案牍，视之骇曰：「昭明在官家左右，无三日不说欧阳修。今省判所勘，乃迎合宰相意，加以大恶，异日昭明吃剑不得。」安世闻之大惧，竟不敢易揆所勘，但劾欧公用张氏资买田产立户事奏之。宰相大怒。公既降知制诰、知滁州，而安世坐牒三司取录问吏人不闻奏，降殿中丞、泰州监税，昭明降寿春监税。《默记》卷下。参见王昭明<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E7%8E%8B%E6%98%AD%E6%98%8E-1">1</a>。</p></li>
<li><p><span id="宋轶十四-欧阳修-40"></span>
欧公甥女适夫张氏。夫死，孤女归父家，嫁公族子晟。晟之官，至宿州，赴郡宴，归而失其舟，至京师捕得之。开封府勘，乃梢人与晟妾通，妻知而欲笞之，反为妾所诱，并与梢人通。府尹承当路风旨，令张氏引公以自解。狱奏，仁宗大骇，遣中使王昭明监勘，而张氏反异，公遂得明白。犹坐以张氏奁具买田，作欧阳户名，出知滁州。《行营杂录》。</p></li>
<li><p><span id="宋轶十四-欧阳修-41"></span>
欧后为人言其盗甥，表云：「丧厥夫而无托，孤女以来归。张氏此时，年方七岁。」内翰伯见而笑云：「七岁，正是学簸钱时也。」欧词云：「江南柳，叶小未成阴。人为丝轻那忍折，莺怜枝嫩不胜吟。留取待春深。　　十四五，闲抱琵琶寻。堂上簸钱堂下走，恁时相见已留心。何况到如今。」欧知贡举时，落第举人作《醉蓬莱》词以讥之，词极丑诋。《钱氏私志》。</p></li>
<li><p><span id="宋轶十四-欧阳修-42"></span>
见赵槩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E8%B5%B5%E6%A7%A9-3">3</a>。</p></li>
<li><p><span id="宋轶十四-欧阳修-43"></span>
见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-35">35</a>。</p></li>
<li><p><span id="宋轶十四-欧阳修-44"></span>
欧阳文忠公谪守滁阳，筑醒心、醉翁亭于琅琊幽谷，且命幕客谢某者，杂植花卉其间。谢以状问名品，公即书纸尾云：「浅深红白宜相间，先后仍须次第栽。我欲四时酒去，莫教一日不花开。」其清放如此。《西清诗话》卷下。《侯鲭录》卷一。《尧山堂外纪》卷四十八。《坚瓠辛集》卷四。《宋诗纪事》卷十二。</p></li>
<li><p><span id="宋轶十四-欧阳修-45"></span>
欧阳文忠公始自河北都转运谪守滁州，于琅邪山间作亭，名曰「醉翁」，自为之记。其后王诏守滁，请东坡大书此记而刻之，流布世间。……政和中，唐少宰恪守滁，亦作亭山间，名曰「同醉」，自作记，且大书之，立石亭上，意以配前人云。《却扫编》卷下。</p></li>
<li><p><span id="宋轶十四-欧阳修-46"></span>
《醉翁亭记》初成，天下莫不传诵，家至户到，当时为之纸贵。宋子京得其本，读之数过，曰：「只目为醉翁亭赋，有何不可？」《曲洧旧闻》卷三。</p></li>
<li><p><span id="宋轶十四-欧阳修-47"></span>
〔《醉翁亭记》〕成，刻石，远近争传，疲于模打。山僧云：寺库有氊，打碑用尽，至取僧堂卧氊给用。凡商贾来供施，亦多求其本，所过关征，以赠监官，可以免税。《方舆胜览》卷四十七引《滁阳郡志》。</p></li>
<li><p><span id="宋轶十四-欧阳修-48"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-100">100</a>。</p></li>
<li><p><span id="宋轶十四-欧阳修-49"></span>
欧文忠在滁州，通判杜彬善弹琵琶。公每饮酒必使彬为之，往往酒行遂无算，故有诗云：「坐中醉客谁最贤，杜彬琵琶皮作弦。」此诗既出，彬颇病之，祈公改去姓名，而人已传，卒不得讳。《石林避暑录话》卷二。《宋稗类钞》卷七。参见杜彬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E6%9D%9C%E5%BD%AC-1">1</a>。</p></li>
<li><p><span id="宋轶十四-欧阳修-50"></span>
欧阳文忠好推挽后学。王向少时为三班奉职，干当滁州一镇，时文忠守滁州。有书生为学子不行束修，自往诣之，学子闭门不接，书生讼于向，向判其牒曰：「礼闻来学，不闻往教。先生既已自屈，弟子宁不少高？盍二物以收威，岂两辞而造狱。」书生不直向判，径持牒以见欧公。公一阅，大称其才，遂为之延誉奖进，成就美名，卒为闻人。《梦溪笔谈》卷十五。《墨客挥犀》卷三。</p></li>
<li><p><span id="宋轶十四-欧阳修-51"></span>
欧阳公顷谪滁州，一同年忘其人将赴阆倅，因访之，即席为一曲歌以送，曰：「记得金銮同唱第，春风上国繁华。而今薄宦老天涯。十年岐路，孤负曲江花。　　闻说阆山通阆苑，楼高不见君家。孤城寒日等闲斜。离愁无尽，红树远连霞。」其飘逸清远，皆白之品流也。公不幸，晚为𪫺人构淫艳数曲射之，以成其毁。予皇祐中，都下已闻此阕歌于人口者二十年矣。嗟哉！不能为之力辨。公尤不喜浮图，文莹顷持苏子美书荐谒之，迨还吴，蒙诗见送，有「孤闲竺干格，平淡少陵才」，及有「林间著书就，应寄日边来」之句，人皆怪之。《湘山野录》卷上。《宋朝事实类苑》卷三十五。</p></li>
<li><p><span id="宋轶十四-欧阳修-52"></span>
欧阳文忠公庆历末，宿采石。舟人甫睡，潮至月黑，公方就寝，微闻呼声曰：「去未？」舟尾有答者曰：「有参政船宿此，不可擅去，斋料幸为至。」五鼓，岸上腊腊驰骤声，舟尾者呼曰：「斋料幸见还。」有且行且答者曰：「道场不清浄，无所得。」公异之。后游金山，与长老瑞新语，新曰：「某夜建水陆，有施主室至，忽乳一子，俄觉腥风灭烛，大众恐。」使人问其时，公宿采石之夜。其后蔡州求退之锐者，亦其前知然耶？时公自参知政事除蔡州。《冷斋夜话》卷一。《闲窗括异志》。《乐善录》卷三。《宋稗类钞》卷一。</p></li>
<li><p><span id="宋轶十四-欧阳修-53"></span>
欧阳文忠公在扬州，作平山堂，壮丽为淮南第一。上据蜀冈，下临江南数百里，真、润、金陵三州隐隐若可见。公每暑时辄凌晨携客往游，遣人走邵伯取荷花千余朵，以画盆分插百许盆，与客相间。遇酒行，即遣妓取一花传客，以次摘其叶，尽处则饮酒，往往侵夜载月而归。余绍圣初始登第，尝以六、七月之间馆于此堂者几月。属岁大暑，环堂左右，老木参天，后有竹千余竿，大如椽，不复见日色，苏子瞻诗所谓「稚节可专车」是也。寺有一僧，年八十余，及见公，犹能道公时事甚详。《石林避暑录话》卷一。《何氏语林》卷二十五。《宋稗类钞》卷四。《词林纪事》卷四。</p></li>
<li><p><span id="宋轶十四-欧阳修-54"></span>
欧阳公在扬州，暑月会客，取荷花千朵插盆中，围遶坐席。又命坐客传花，人摘一叶，尽处饮以酒。故《答吕通判》诗云：「千顷芙蕖盖水平，扬州太守旧多情。画盆围处花光合，红袖传来酒令行。」《韵语阳秋》卷十六。《尧山堂外纪》卷四十八。</p></li>
<li><p><span id="宋轶十四-欧阳修-55"></span>
欧阳文忠公知滁州日，作亭琅玡山，自号醉翁，因以名亭。后守扬州，于僧寺建平山堂，甚得观览之胜。堂下手植柳数株。后数年，公在翰林，金华刘原父守维扬，公出家乐饮饯，亲作《朝中措》词。议者谓非刘之才，不能当公之词，可谓双美矣。词曰：「平山栏槛倚晴空。山色有无中。手种堂前杨柳，别来几度春风。　　文章太守，挥毫万字，一饮千钟。行乐直须年少，樽前看取衰翁。」《傅干注坡词》卷一。</p></li>
<li><p><span id="宋轶十四-欧阳修-56"></span>
欧阳永叔送刘贡父守维扬，作长短句云：「平山栏槛倚晴空，山色有无中。」平山堂望江左诸山甚近。或以谓永叔短视，故云「山色有无中」。东坡笑之，因赋《快哉亭》道其事云：「长记平山堂上，欹枕江南烟雨，杳杳没孤鸿，认取醉翁语，山色有无中。」盖山色有无中，非烟雨不能然也。《艺苑雌黄》。《苕溪渔隐丛话》后集卷二十三。《诗人玉屑》卷二十。《尧山堂外纪》卷四十八。《坚瓠辛集》卷四。</p></li>
<li><p><span id="宋轶十四-欧阳修-57"></span>
扬州蜀冈上大明寺平山堂前，欧阳文忠公手植柳一株，谓之「欧公柳」，公词所谓「手种堂前杨柳，别来几度春风」者。薛嗣昌作守，相对亦种一株，自傍曰「薛公柳」，人莫不嗤之。嗣昌既去，为人伐之。不度德有如此者。《墨庄漫录》卷二。</p></li>
<li><p><span id="宋轶十四-欧阳修-58"></span>
大明寺前有平山堂，欧阳公守扬州时所创。负堂而望，江南诸山历历在檐楹间，与堂平，故名。公政暇辄往游，啸咏竟日而返。及殁后，有右司郎中糜师旦，庆元十一月游堂中，宛如畴昔所经，独叹惜壁间字画、堂前杨柳之不存耳。翌日渡江，适其兄倅京口，即移柳数十本，属扬帅赵子固为补植，且寄诗云：「壁上龙蛇飞去久，堂前杨柳补来新。一生企慕欧阳子，重到平山省后身。」是夕舟行，兄弟对语，至戊夜方寝。晨起，师旦逝矣。《涌幢小品》卷二十四。</p></li>
<li><p><span id="宋轶十四-欧阳修-59"></span>
欧阳永叔侍郎说，顷年知南谯日，忽梦授颍州。又梦公仆辈具帐，明日与幕中会计什物于厅下，梦中问主者何用，对曰：「此晏相公物，令交割与新知州。」明日与幕中会，因说此梦，必当移颍州。未几，移扬州，又数年，果差知颍州。《宋朝事实类苑》卷四十六。</p></li>
<li><p><span id="宋轶十四-欧阳修-60"></span>
欧公居颍上，申公吕晦叔作太守，聚星堂燕集，赋诗分韵：公得「松」字，申公得「雪」字，刘原父得「风」字，魏广得「春」字，焦千之得「石」字，王回得「酒」字，徐无逸得「寒」字。又赋室中物：公得鹦鹉螺杯，申公得瘿木壶，刘原父得张越琴，魏广得澄心堂纸，焦千之得金星研，王回得方竹杖，徐无逸得月砚屏风。又赋席间果：公得橄榄，申公得红蕉子，刘原父得温柑，魏广得凤栖，焦千之得金橘，王回得荔枝，徐无逸得杨梅。又赋壁间画像：公得杜甫，申公得李文饶，刘原父得韩退之，魏广得谢安石，焦千之得诸葛孔明，王回得李白，徐无逸得魏郑公。诗编成一集，流行于世。当时四方能文之士及馆阁诸公，皆以不与此会为恨。《风月堂诗话》卷上。《宋诗纪事》卷十四。</p></li>
<li><p><span id="宋轶十四-欧阳修-61"></span>
见吕公著<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E5%90%95%E5%85%AC%E8%91%97-6">6</a>。</p></li>
<li><p><span id="宋轶十四-欧阳修-62"></span>
欧公闲居汝阴时，一妓甚颖，公歌词尽记之。筵上戏约，他年当来作守。后数年，公自维扬果移汝阴，其人已不复见矣。视事之明日，饮同官湖上，种黄杨树子，有诗留缬芳亭云：「柳絮已将春去远，海棠应恨我来迟。」后三十年东坡作守，见诗笑曰：「杜牧之绿叶成阴之句耶！」《侯鲭录》卷一。《宋稗类钞》卷四。</p></li>
<li><p><span id="宋轶十四-欧阳修-63"></span>
欧阳公知应天府三日，谒庙史白有五郎庙甚灵，请致礼，不然且为祟，公颔之。一日，食夹子，辄失之，明日夹子在土偶手中。遂命扃其庙，以留守印封之，戒曰：「予去此，则可开。」然亦无他异。《泊宅编》十卷本卷六。</p></li>
<li><p><span id="宋轶十四-欧阳修-64"></span>
欧公与尹师鲁、苏子美俱出杜祁公之门。欧公虽贵，犹不替门生之礼，和祁公诗云：「公斋每偷暇，师席屡攻坚。善诲常无倦，余谈亦可编。」又云：「昔日青衫遇知己，今日白首再升堂。」盖未尝一日忘祁公也。《韵语阳秋》卷十八。《读书镜》卷六。</p></li>
<li><p><span id="宋轶十四-欧阳修-65"></span>
见杜衍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%9D%9C%E8%A1%8D-21">21</a>。</p></li>
<li><p><span id="宋轶十四-欧阳修-66"></span>
欧阳公自南京留守奉母丧归葬于泷冈，将兴役，忽阴雨弥月。公念襄事愆期，日夕忧惧。里之父甲，往告公曰：「乡有沙山之神，乃吾郡太守也，庙祀于此，里人遇水旱，祷之必应。盍以告焉？」公乃为文，斋洁而谒于神曰：「修扶护母丧，归袝先域，大事有日，阴云屡兴。今即事矣，幸神宽之，假三日之不雨，则终始之赐，报德何穷！」翌日，天宇开霁，始克举事。公后在政府，一夕，忽梦如坐官府，门外列旗帜甚众，视其名号，皆曰「沙山」。公因感悟前事，遂以神之嘉惠其民者闻于朝。《独醒杂志》卷五。</p></li>
<li><p><span id="宋轶十四-欧阳修-67"></span>
欧阳公之父崇公与母韩国太夫人，皆葬于沙溪泷冈。胥、杨两夫人之丧，亦归袝葬。公辞政日，屡乞豫章，欲归省坟墓，竟不得请。里中父老至今相传云：公葬太夫人时，尝指其山之中曰：「此处他日当葬老夫。」后葬于新郑，非公意也。《独醒杂志》卷三。</p></li>
<li><p><span id="宋轶十四-欧阳修-68"></span>
公葬母郑夫人于泷冈，盖终公之身，未尝两至也。后竟薨于颍，子孙遂为颍人。洪景卢谓欧阳氏以一代贵达，而坟墓乃隔为他壤，且公无一语及于松楸，为之太息。泷冈有西阳宫，宫之道士，岁时展省，如其子孙。《听雨纪谈》。《容斋续笔》卷十六。</p></li>
<li><p><span id="宋轶十四-欧阳修-69"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-102">102</a>。</p></li>
<li><p><span id="宋轶十四-欧阳修-70"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-103">103</a>。</p></li>
<li><p><span id="宋轶十四-欧阳修-71"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-104">104</a>。</p></li>
<li><p><span id="宋轶十四-欧阳修-72"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-105">105</a>。</p></li>
<li><p><span id="宋轶十四-欧阳修-73"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-106">106</a>。</p></li>
<li><p><span id="宋轶十四-欧阳修-74"></span>
王荆公初未识欧文忠公，曾子固力荐之，公愿得游其门，而荆公终不肯自通。至和中为群牧判官，文忠还朝，始见知，遂有「翰林风月三千首，吏部文章二百年」之句。然荆公犹以为非知己也，故酬之曰：「它日傥能窥孟子，此身安敢望韩公。」自期以孟子，而处公以韩愈，公亦不以为歉。及在政府，荐可为宰相者三人同一劄子，吕司空晦叔、司马温公与荆公也。吕申公本嫉公为范文正党，滁州之谪实有力；温公议濮庙，不同，力排公而佐吕献可；荆公又以经术自任而不从公。然公于晦叔则忘其嫌，于温公则忘其议论，于荆公则忘其学术，不如是，安能真见三公之为宰相耶？世不高公能荐人，而服其能知人。《石林避暑录话》卷二。</p></li>
<li><p><span id="宋轶十四-欧阳修-75"></span>
中书待制公〔朱〕翌新仲，尝言：「后学读书未博，观人文字不可轻诋。且如欧阳公与王荆公诗云：『翰林风月三千首，吏部文章二百年。』荆公答云：『他日若能窥孟子，终身安敢望韩公。』欧公笑曰：『介甫错认某意，所用事乃谢朓为吏部尚书，沈约与之书，云二百年来无此作也。若韩文公迨今何止二百年耶！』前后名公诗话，至今博洽之士莫不以欧公之言为信，而荆公之诗为误。不知荆公所用之事，乃见孙樵《上韩退之吏部书》『二百年来无此文也』，欧公知其一而不知其二。故介甫尝曰：『欧公坐读书未博耳。』虽然，荆公亦有强辩处。尝有诗云：『黄昏风雨满园林，残菊飘零满地金。』欧公见而戏之，曰：『秋英不比春花落，传语诗人仔细吟。』荆公闻之，曰：『永叔独不见《楚词》「夕餐秋菊之落英」耶？』」《西塘集耆旧续闻》卷一。</p></li>
<li><p><span id="宋轶十四-欧阳修-76"></span>
公在翰林，仁宗一日乘闲见御阁春帖子，读而爱之，问左右，曰：「欧阳修之辞也。」乃悉取宫中诸帖阅之，见其篇篇有意，叹曰：「举笔不忘规谏，真侍从之臣也。」《宋名臣言行录》后集卷二。</p></li>
<li><p><span id="宋轶十四-欧阳修-77"></span>
欧公与王禹玉、范忠文同在禁林。故事，进春帖子，自皇后、贵妃以下诸阁皆有。是时，温成薨未久，词臣阙而不进。仁宗语近侍：「词臣观望，温成独无有。」色甚不怿。诸公闻之惶骇，禹玉、忠文仓卒作不成。公徐云：「某有一首，但写进本时偶忘之耳。」乃取小红笺自录其诗云：「忽闻海上有仙山，烟锁楼台日月闲。花下玉容长不老，只应春色胜人间。」既进，上大喜。禹玉拊公背，曰：「君文章真是含香丸子也。」《曲洧旧闻》卷七。参见王珪<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E7%8E%8B%E7%8F%AA-5">5</a>。</p></li>
<li><p><span id="宋轶十四-欧阳修-78"></span>
欧阳文忠在翰林日，尝与同院出游，有奔马毙犬于前。文忠顾曰：「君试言其事。」同院曰：「有犬卧于通衢，逸马蹄而杀之。」文忠曰：「使子修史，万卷未已也。」内翰曰：「以为何如？」文忠曰：「逸马杀犬于道。」《幕府燕闲录》。案：此当为穆修、张景事。参见穆修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E7%A9%86%E4%BF%AE-5">5</a>。</p></li>
<li><p><span id="宋轶十四-欧阳修-79"></span>
欧阳文忠公在两禁，因赴李都尉家会，至五鼓，传呼呵殿而归。至内前，禁中讶趋朝之早，呼欧公官，使人密觇之，知赴李氏集方归。明日，出知同州。执政留之甚力，以修《唐书》为言，方不行。《默记》卷下。</p></li>
<li><p><span id="宋轶十四-欧阳修-80"></span>
见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-6">6</a>。</p></li>
<li><p><span id="宋轶十四-欧阳修-81"></span>
欧阳文忠公使辽，其主每择贵臣有学者押宴，非常例也，且曰：「以公名重今代，故尔。」其为外夷敬服也如此。《渑水燕谈录》卷二。《宋朝事实类苑》卷二。</p></li>
<li><p><span id="宋轶十四-欧阳修-82"></span>
文元贾公居守北都，欧阳永叔使北还，公预戒官妓办词以劝酒，妓唯唯，复使都厅召而喻之，妓亦唯唯。公怪叹，以为山野。既燕，妓奉觞歌以为寿，永叔把琖侧听，每为引满。公复怪之，召问，所歌皆其词也。《后山谈丛》卷三。</p></li>
<li><p><span id="宋轶十四-欧阳修-83"></span>
见程琳<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%A8%8B%E7%90%B3-4">4</a>。</p></li>
<li><p><span id="宋轶十四-欧阳修-84"></span>
见程琳<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%A8%8B%E7%90%B3-5">5</a>。</p></li>
<li><p><span id="宋轶十四-欧阳修-85"></span>
〔文忠〕公知颍州时，吕公著为通判，为人有贤行，而深自晦默，时人未甚知。公后还朝，力荐之，由是渐见进用。……陈恭公执中素不喜公，其知陈州时，公自颍移南京，过陈，拒而不见。后，公还朝作学士，陈为首相，公遂不告其门。已而陈出知亳州，寻罢使相，换观文，公当草制，自谓必不得好词，及制出，词甚美，至云：「杜门却扫，善避权势而免嫌；处事执心，不为毁誉而更守。」陈大惊喜，曰：「使与我相知深者，不能道此，此得我之实也。」手录一本寄门下客李师中曰：「吾恨不早识此人。」《墨庄漫录》卷八。《言行龟鉴》卷二。《读书镜》卷三。《宋稗类钞》卷三。《古事比》卷三十七。</p></li>
<li><p><span id="宋轶十四-欧阳修-86"></span>
张安道与欧文忠素不相能，庆历初，杜祁公、韩、富、范四人在朝，欲有所为。文忠为谏官，协佐之。而前日吕申公所用人多不然，于是诸人皆以朋党罢去。而安道继为中丞，颇弹击以前事，二人遂交怨，盖趣操各有主也。嘉祐初，安道守成都，文忠为翰林，苏明允父子自眉州走成都，将求知安道。安道曰：「吾何足以为重？其欧阳永叔乎？」不以其为嫌也。乃为作书办装，使人送之京师，谒文忠。文忠得明允父子所著书，亦不以安道荐之非其类，大喜曰：「后来文章当在此。」即极力推誉，天下于是高此两人。子瞻兄弟后出入四十余年，虽物议于二人各不同，而亦未尝敢有纤毫轻重于其间也。《石林避暑录话》卷三。《何氏语林》卷三。《宋稗类钞》卷六。</p></li>
<li><p><span id="宋轶十四-欧阳修-87"></span>
至和、嘉祐间，场屋举子为文尚奇涩，读或不能成句。欧阳文忠公力欲革其弊，既知贡举，凡文涉雕刻者，皆黜之。时范景仁、王禹玉、梅公仪、韩子华同事，而梅圣俞为参详官，未引试前，唱酬诗极多。文忠「无哗战士衔枚勇，下笔春蚕食叶声」，最为警策。圣俞有「万蚁战时春昼永，五星明处夜堂深」，亦为诸公所称。及放榜，平时有声如刘辉辈，皆不预选，士论颇汹汹。未几，诗传，遂哄哄然，以为主司耽于唱酬，不暇详考校，且言以五星自比，而待吾曹为蚕蚁，因造为丑语。自是礼闱不复敢作诗，终元丰末几三十年。元祐初，虽稍稍为之，要不如前日之盛。然是榜得苏子瞻为第二人，子由与曾子固皆在选中，亦不可谓不得人矣。《石林诗话》卷下。《宋诗纪事》卷十二。</p></li>
<li><p><span id="宋轶十四-欧阳修-88"></span>
嘉祐中，士人刘几，累为国学第一人，骤为怪崄之语，学者翕然效之，遂成风俗，欧阳公深恶之。会公主文，决意痛惩，凡为新文者，一切弃黜，时体为之一变，欧阳之功也。有一举人论曰：「天地轧，万物茁，圣人发。」公曰：「此必刘几也。」戏续之曰：「秀才刺，试官刷。」乃以大朱笔横抹之，自首至尾，谓之「红勒帛」，判大「纰缪」字榜之，既而果几也。复数年，公为御试考官，而几在庭。公曰：「除恶务力，今必痛斥轻薄子，以除文章之害。」有一士人论曰：「主上收精藏明于冕旒之下。」公曰：「吾已得刘几矣。」既黜，乃吴人萧稷也。是时试《尧舜性之赋》有曰：「故得静而延年，独高五帝之寿；动而有勇，形为四罪之诛。」公大称赏，擢为第一人，及唱名，乃刘𪸩，人有识之者曰：「此刘几也，易名矣。」公愕然久之。《梦溪笔谈》卷九。《尧山堂外纪》卷四十八。《宋稗类钞》卷二。</p></li>
<li><p><span id="宋轶十四-欧阳修-89"></span>
东坡有曰：「诗赋以一字见工拙。」诚哉是言。尝记前辈说欧公柄文衡，出《尧舜性仁赋》，取刘𪸩天下第一。首联句曰：「世陶极治之风，虽稽于古；内积安行之德，盖禀于天。」刘来谒谢，颇自矜。公虽喜之，而嫌其「积」字不是性，为改作「蕴」，刘顿骇服。《履斋示儿编》卷八。《梦溪笔谈》卷九。</p></li>
<li><p><span id="宋轶十四-欧阳修-90"></span>
欧阳文忠知贡举，省闱故事，士子有疑，许上请。文忠方以复古道自任，将明告之，以崇雅黜浮，期以丕变文格，盖至日昃，犹有喋喋弗去者，过晡稍閴矣。方与诸公酌酒赋诗，士又有扣帘，梅圣俞怒曰：「渎则不告，当勿对。」文忠不可，竟出应，鹄袍环立观所问。士忽前曰：「诸生欲用尧舜字，而疑其为一事或二事，惟先生幸教之。」观者哄然笑。文忠不动色，徐曰：「似此疑事，诚恐其误，但不必用可也。」内外又一笑。它日每为学者言，必蹙頞及之，一时传以为雅谑。《桯史》卷九。《宋稗类钞》卷六。参见杨亿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9D%A8%E4%BA%BF-45">45</a>。</p></li>
<li><p><span id="宋轶十四-欧阳修-91"></span>
嘉祐二年，欧阳永叔主文，省试《丰年有高廪》诗，云出《大雅》，举子喧哗。为御史吴中复所弹，各罚金四斤。《江邻几杂志》。</p></li>
<li><p><span id="宋轶十四-欧阳修-92"></span>
欧知贡举，题目出「通其变使民不倦」，乃云「通其变而使民不倦」。贤良作唱曰：「试官偏爱外生儿。」于是科场大哄。《钱氏私志》。《万历野获编》卷十五。</p></li>
<li><p><span id="宋轶十四-欧阳修-93"></span>
欧阳永叔主文，试《贵老为其近于亲赋》。有进士散句云：「覩兹黄耇之状，类我严君之容。」时哄堂大笑。《拊掌录》。</p></li>
<li><p><span id="宋轶十四-欧阳修-94"></span>
欧阳公知贡举日，每遇考试倦坐，后常觉一朱衣人时复点头，然后其文入格，不尔则无复与考。始疑侍史，及回视之，一无所见。因语其事于同列，为之三叹。尝有句云：「唯愿朱衣一点头。」《古今事文类聚》前集卷二十五。《尧山堂外纪》卷四十八。</p></li>
<li><p><span id="宋轶十四-欧阳修-95"></span>
王介甫苏子瞻皆为欧阳文忠公所收，公一见二人，便知其他日不在人下。赠介甫诗云：「老去自怜心尚在，后来谁与子争先。」子瞻登乙科，以书谢欧公，欧公语梅圣俞曰：「老夫当避此人放出一头地。」当是时，二人俱未有声，而公知之于未遇之时，如此所以为一世文宗也与！《韵语阳秋》卷十八。</p></li>
<li><p><span id="宋轶十四-欧阳修-96"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-12">12</a>—14。</p></li>
<li><p><span id="宋轶十四-欧阳修-97"></span>
嘉祐二年，余与端明韩子华、翰长王禹玉、侍读范景仁、龙图梅公仪同知礼部贡举，辟梅圣俞为小试官。凡锁院五十日。六人者相与唱和，为古律歌诗一百七十余篇，集为三卷。禹玉，余为校理时，武成王庙所解进士也，至此新入翰林，与余同院，又同知贡举，故禹玉赠余云：「十五年前出门下，最荣今日预东堂。」余答云：「昔时叨入武成宫，曾看挥毫气吐虹。梦寐闲思十年事，笑谈今此一罇同。喜君新赐黄金带，顾我宜为白发翁」也。天圣中，余举进士，国学南省皆忝第一人荐名，其后景仁相继亦然，故景仁赠余云：「澹墨题名第一人，孤生何幸继前尘」也。圣俞自天圣中与余为诗友，余尝赠以《蟠桃》诗，有韩、孟之戏，故至此梅赠余云：「犹喜共量天下士，亦胜东野亦胜韩。」而子华笔力豪赡，公仪文思温雅而敏捷，皆勍敌也。前此为南省试官者，多窘束条制，不少放怀。余六人者，懽然相得，群居终日，长篇险韵，众制交作，笔吏疲于写录，僮史奔走往来，间以滑稽嘲谑，形于风刺，更相酬酢，往往烘堂绝倒，自谓一时盛事，前此未之有也。《归田录》卷二。</p></li>
<li><p><span id="宋轶十四-欧阳修-98"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-29">29</a>。</p></li>
<li><p><span id="宋轶十四-欧阳修-99"></span>
见张先<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E5%BC%A0%E5%85%88-10">10</a>。</p></li>
<li><p><span id="宋轶十四-欧阳修-100"></span>
欧阳公知开封府，承包拯政猛之后，一切循理，不事风采。或以拯之政励修者，答曰：「凡人材性不一，各有长短。用其所长，事无不举；强其所短，政必不逮。吾亦任吾所长尔。」闻者服其言。《苕溪渔隐丛话》后集卷二十三引《本朝名臣传》。</p></li>
<li><p><span id="宋轶十四-欧阳修-101"></span>
〔欧阳文忠〕公于修《唐书》，最后至局，专修纪、志而已，列传则宋尚书祁所修也。朝廷以一书出于两手，体不能一，遂诏公看详列传，令删修为一体。公虽受命，退而叹曰：「宋公于我为前辈，且人所见多不同，岂可悉如己意？」于是一无所易。及书成，奏御吏白旧例，修书只列书局中官高者一人姓名，云某等奉敕撰，而公官高，当书。公曰：「宋公于列传亦功深者，为日且久，岂可掩其名而夺其功乎？」于是纪、志书公姓名，列传书宋姓名。此例皆前未有，自公为始也。宋公闻而喜曰：「自古文人不相让，而好相陵掩，此事前所未闻也。」《墨庄漫录》卷八。《宋名臣言行录》后集卷二。《宋稗类钞》卷三。</p></li>
<li><p><span id="宋轶十四-欧阳修-102"></span>
初，仁宗以《唐书》浅陋，命官刊修，在职十年而修至，分撰纪、表、志，七年书成。宰相韩琦素不悦宋祁，以所上列传文采雕饰太过，又一书出两手，诏修看详，改归一体。修受命，叹曰：「宋公于我前辈，人所见不同，讵能尽如己意？」遂不易一字。又故事：修书进御，惟书官崇者。是时，祁守郑州，修位在上，修曰：「宋公于此，日久功深，吾可掩其长哉！」遂各列其姓名。宋庠闻而喜曰：「自昔文人相凌掩，斯事古未有也。」《苕溪渔隐丛话》后集卷二十三引《本朝名臣传》。</p></li>
<li><p><span id="宋轶十四-欧阳修-103"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-30">30</a>。</p></li>
<li><p><span id="宋轶十四-欧阳修-104"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-31">31</a>。</p></li>
<li><p><span id="宋轶十四-欧阳修-105"></span>
旧传焦千之学于欧阳公。一日，造刘贡父，刘问：「《五代史》成邪？」焦对：「将脱稿。」刘问：「为韩瞠眼立传乎？」焦默然。刘笑曰：「如此，亦是第二等文字耳。」《齐东野语》卷十三。</p></li>
<li><p><span id="宋轶十四-欧阳修-106"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-204">204</a>。</p></li>
<li><p><span id="宋轶十四-欧阳修-107"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-205">205</a>。</p></li>
<li><p><span id="宋轶十四-欧阳修-108"></span>
见吴孝宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%90%B4%E5%AD%9D%E5%AE%97-1">1</a>。</p></li>
<li><p><span id="宋轶十四-欧阳修-109"></span>
欧公作王文正墓碑，其子仲仪谏议，送金酒盘醆十副、注子二把，作润笔资。欧公辞不受，戏云：「正欠捧者耳。」仲仪即遣人如京师，用千缗买二侍女并献。公纳器物而却侍女，答云：「前言戏之耳。」盖仲仪初不知薛夫人严而不容故也。《高斋漫录》。</p></li>
<li><p><span id="宋轶十四-欧阳修-110"></span>
江邻几与欧阳公契分不疎，晚著《杂志》，诋公尤力。梅圣俞以为言，而公终不问。邻几既死，公吊之，哭之痛，且告其子曰：「先公埋铭，修当任其责矣。」故公叙铭邻几，无一字贬之。前辈云：「非特见公能有所容，又使天下后世读公之文，知公与邻几，始终如一，且将不信其所诋矣。」《能改斋漫录》卷十。《宋稗类钞》卷三。</p></li>
<li><p><span id="宋轶十四-欧阳修-111"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-57">57</a>。</p></li>
<li><p><span id="宋轶十四-欧阳修-112"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-58">58</a>。</p></li>
<li><p><span id="宋轶十四-欧阳修-113"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-71">71</a>。</p></li>
<li><p><span id="宋轶十四-欧阳修-114"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-84">84</a>。</p></li>
<li><p><span id="宋轶十四-欧阳修-115"></span>
嘉祐八年上元夜，赐中书、枢密院御筵于相国寺罗汉院。国朝之制，岁时赐宴多矣，自两制已上皆与。惟上元一夕，祇赐中书、枢密院，虽前两府见任使相，皆不得与也。是岁昭文韩相、集贤曾公、枢密张太尉皆在假不赴，惟余与西厅赵侍郎、副枢胡谏议宿、吴谏议奎四人在席。酒半相顾，四人者皆同时翰林学士，相继登二府，前此未有也。因相与道玉堂旧事为笑乐，遂皆引满剧饮，亦一时之盛事也。《归田录》卷二。《宋朝事实类苑》卷二十四。</p></li>
<li><p><span id="宋轶十四-欧阳修-116"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-38">38</a>。</p></li>
<li><p><span id="宋轶十四-欧阳修-117"></span>
〔欧〕公平生不甚留意《礼》经，常与祖父说濮议事……自云：某平生何尝读《仪礼》。偶至书院中，见学生有之，遂取而读，见「为人后者为其父齐衰杖期」云云，其言与修意合，由是破诸异议，自谓得之多矣。《苏魏公谭训》卷一。《宋名臣言行录》后集卷二。</p></li>
<li><p><span id="宋轶十四-欧阳修-118"></span>
〔欧〕公自著《濮议》两篇，其间有曰：「一时台谏谓因言得罪，犹足取美名。是时圣德恭俭，举动无差；两府大臣，亦各无大过，未有事可以去者。惟濮议未定，乃曰，此好题目，所谓奇货不可失也，于是相与力言。」欧公此论，却欠反思。若如此，则前此己为谏官侍从时，每事争辩，岂亦是贪美名、求奇货、寻好题目耶！余尝作《濮议》诗云：「濮园议起沸乌台，传语欧公莫怨猜。须记上坡持橐日，也曾寻探好题来。」《鹤林玉露》丙编卷二。</p></li>
<li><p><span id="宋轶十四-欧阳修-119"></span>
〔欧阳〕文忠与〔王〕懿恪虽友婿，文忠心少之。文忠为参政时，吏拟进懿恪仆射，文忠曰：「仆射，宰相官也。王拱辰非曾任宰相者，不可。」改东宫官，以至拜宣徽使，终身不至执政。盖懿恪主吕文靖，文忠主范文正，其党不同云。《邵氏闻见录》卷八。</p></li>
<li><p><span id="宋轶十四-欧阳修-120"></span>
见王拱辰<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%8E%8B%E6%8B%B1%E8%BE%B0-8">8</a>。</p></li>
<li><p><span id="宋轶十四-欧阳修-121"></span>
英宗之丧，欧公于衰绖之下，服紫地皂花紧丝袍以入临。刘庠奏乞贬责，上遣使语欧阳公，使易之，欧阳公拜伏面谢。《宋名臣言行录》后集卷二。</p></li>
<li><p><span id="宋轶十四-欧阳修-122"></span>
见邵雍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-41">41</a>。</p></li>
<li><p><span id="宋轶十四-欧阳修-123"></span>
公长子发娶冲卿之女。郎中薛良孺，欧阳公之妻族也，曩岁坐举官不当被劾，迁延逾南郊赦赦原。良孺由是怨之，扬言于众，云公有帷簿之丑。朝士以濮议故，多疾公，由是流布遂广。蒋之奇遂以此事劾之，仍言：「某月日，彭思永为臣言。」上以为无是事，之奇伏地叩头，固请以其奏付密院。于是公与冲卿皆上章自辨。后数日，复取其奏以入，因谓执政曰：「言事者以闺门暧昧之事中伤大臣，此风不可长。」乃命之奇、思永分析，皆无以对，俱坐谪官，仍敕榜朝堂。先是，之奇盛称濮议之是以媚修，由是荐为御史，既而反攻修。修寻亦外迁，故其谢上表曰：「未干荐祢之墨，已关射羿之弓。」《宋名臣言行录》后集卷二。《涑水记闻》卷十六。</p></li>
<li><p><span id="宋轶十四-欧阳修-124"></span>
熙宁初，欧文忠在政府，言官亦诬其私子妇吴氏，惟冲卿以己女尝辨于文疏，余无一言为明其罔蔑。《珍席放谈》卷下。</p></li>
<li><p><span id="宋轶十四-欧阳修-125"></span>
欧阳在政府日，台官以闺阃诬讪之，公上章力乞辨明。神宗手诏赐公曰：「春寒，安否？前事朕已累次亲批出，诘问因依从来，要卿知。」又诏曰：「春暖久不相见，安否？数日来，以言者污卿以大恶，朕晓夕在怀，未尝舒释。故累次批出，再三诘问其从来事状，讫无以报。前日见卿文字，要辨明，遂自引过。今日已令降出，仍出牓朝堂，使中外知其虚妄。事理既明，人疑亦塞，卿直起视事如初，毋恤前言。」又涂去「塞」字，改作「释」字。宸翰今藏公家。《独醒杂志》卷八。</p></li>
<li><p><span id="宋轶十四-欧阳修-126"></span>
颍阳石唐山一峰特峙，势雄秀，独支径通绝顶，有石室，邢和璞算心处也。治平中，许昌龄安世诸父早得神仙术，杖策来居，天下倾焉。后游太清宫，时欧阳文忠公守亳社，公生平不肯佛老，闻之，要致州舍。与语，豁然有悟……一日，公问道，许告以公屋宅已坏，难复语此，但明了前境，犹庶几焉。且道公昔游嵩山见神清洞事。公默有所契，语秘不传。后公归汝阴，临薨，以诗寄之云：「石唐仙室紫云深，颍阳真人此算心。真人已去升寥廓，峨峨嵒花自开落。我昔曾为洛阳客，偶向嵒前坐磐石。四字丹书万仞崖，神清之洞销楼台。云深路绝无人到，鸾鹤今应待我来。」《西清诗话》卷下。《宋诗纪事》卷十二。</p></li>
<li><p><span id="宋轶十四-欧阳修-127"></span>
欧阳文忠公平生诋佛老。……公既登政路，法当得坟寺，极难之，久不敢请，已乃乞为道宫。凡执政以道宫守坟墓，惟公一人。韩魏公初见奏牍，戏公曰：「道家以超生不死为贵，公乃使在丘垅之侧，老君无乃却辞行乎？」公不觉失声大笑。《石林避暑录话》卷一。</p></li>
<li><p><span id="宋轶十四-欧阳修-128"></span>
两府例得坟院，欧阳公既参大政，以素恶释氏，久而不请。韩公为言之，乃请泷冈之道观。又以崇公之讳，因奏改为西阳宫，今隷吉之永丰。后公罢政出守青社，自为阡表，刻碑以归。江行过采石，舟裂碑沈，舟人曰：「神如有知，石将出。」有顷，石果见，遂得以归立于其宫。绍兴乙卯，宫焚，不余一瓦，碑亭独无恙。《独醒杂志》卷二。</p></li>
<li><p><span id="宋轶十四-欧阳修-129"></span>
欧阳公居永丰县之沙溪，其考崇公葬焉，所谓泷冈阡是也。厥后奉母郑夫人之丧归合葬，载青州石镌阡表。石绿色，高丈余，光可鉴。阡近沙山太守庙。襄事祷于庙，祝板犹存。曰：「大事有日，阴云屡兴，假以三日之晴，则拜神之赐，其敢忘报！」执政得立功德寺，公素排佛教，雅不欲立寺。崇公讳观，又不可立观，乃立青阳宫。然公自葬郑夫人之后，不复归故乡。《鹤林玉露》甲编卷一。</p></li>
<li><p><span id="宋轶十四-欧阳修-130"></span>
欧阳文忠公为其考崇公及太夫人撰《泷冈阡表》成，勒诸石，遣吏斋之归，并檄郡守董墓事。渡江，风涛大作，有龙蜿蜒夹舟。舟欲覆，篙师呼曰：「客有怀宝者乎？请投之以禳此厄。」客曰：「无之，惟碑在焉。」因共挤之江，龙乃冉冉去，波亦平，遂得竟渡。吏持檄以实告郡守，守讶之，令吏祭墓，且以告，则碑已岿然植于其侧矣。守墓者曰：昨之夜震电发土，碑于是出也。薄视之，见表文中独以朱圈「祭而丰不如养之薄」八字，滴水淋漓，自额及趺不绝。朱迹炳然，阅数百载如新。《金石萃编》卷一百三十七引《江西通志》。</p></li>
<li><p><span id="宋轶十四-欧阳修-131"></span>
欧阳文忠公自历官至为两府，凡有建明于上前，其词意坚确，持守不变，且勇于敢为，王荆公尝叹其可任大事。及荆公辅政，多所更张，而同列少与合者。是时欧阳公罢参知政事，以观文殿学士知蔡州。荆公乃进之为宣徽使，判太原府，许朝觐，意在引之执政，以同新天下之政。而欧阳公惩濮邸之事，深畏多言，遂力辞恩命，继以请老而去。荆公深叹惜之。《东轩笔录》卷九。《宋朝事实类苑》卷九。</p></li>
<li><p><span id="宋轶十四-欧阳修-132"></span>
欧阳文忠公在蔡州，屡乞致仕。门下生蔡承禧因间言曰：「公德望为朝廷倚重，且未及引年，岂容遽去也？」欧阳答曰：「某平生名节，为后生描画尽，惟有早退，以全晚节，岂可更俟驱逐乎？」承禧叹息，无以答。《倦游杂录》。《宋名臣言行录》后集卷二。《清波杂志》卷九。《昨非庵日纂》二集卷十九。</p></li>
<li><p><span id="宋轶十四-欧阳修-133"></span>
居士初谪滁州，自号醉翁，既老而衰且病，将退休于颍水之上，则又更号六一居士。客有问曰：「六一何谓也？」居士曰：「吾家藏书一万卷，集录三代以来金石遗文一千卷，有琴一张，有棋一局，而常置酒一壶。」客曰：「是为五一尔，奈何？」居士曰：「以吾一翁老于此五物之间，是岂不为六一乎？」客曰：「子欲逃名者乎，而屡易其号，此庄生所谓畏影而走乎日中者也。余将见子疾走大喘渴死，而名不得逃也。」居士曰：「吾固知名之不可逃，然亦知夫不必逃也，吾为此名，聊以志吾之乐耳。」《苕溪渔隐丛话》后集卷二十三引《六一居士传》。《诗人玉屑》卷十七。</p></li>
<li><p><span id="宋轶十四-欧阳修-134"></span>
公平生少有所好，独好收畜古文图书，集三代以来金石刻为一千卷，以校正史传百家讹谬之说为多。在滁时，自号醉翁。晚年自号六一居士，曰：「吾集古录一千卷，藏书一万卷，琴一张，棋一局，常置酒一壶，吾老其间，是为六一。」《宋名臣言行录》后集卷二引《行状》。《石林燕语》卷十。《东都事略》卷七十二。《何氏语林》卷十一。《尧山堂外纪》卷四十八。</p></li>
<li><p><span id="宋轶十四-欧阳修-135"></span>
见常秩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%B8%B8%E7%A7%A9-1">1</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%B8%B8%E7%A7%A9-2">2</a>。</p></li>
<li><p><span id="宋轶十四-欧阳修-136"></span>
见常秩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%B8%B8%E7%A7%A9-3">3</a>。</p></li>
<li><p><span id="宋轶十四-欧阳修-137"></span>
欧阳文忠公与韩子华、吴长文、王禹玉同直玉堂，尝约五十八岁即致仕，子华书于柱上。其后过限七年，方践前志，作诗寄子华曰：「俗谚云：也卖弄得过里。」其诗曰：「人事从来无处定，世涂多故践言难。谁知颍水闲居士，十顷西湖一钓竿。」《墨庄漫录》卷三。《宋诗纪事》卷十二。《古谣谚》卷六十。</p></li>
<li><p><span id="宋轶十四-欧阳修-138"></span>
初，欧阳文忠公与赵少师同在中书，尝约还政后再相会。及告老，赵自南京访文忠公于颍上。文忠公所居之西堂曰「会老」，仍赋诗以志一时盛事。时翰林吕学士公著方牧颍，职兼侍读及龙图，特置酒于堂，宴二公。文忠公亲作口号，有「金马玉堂三学士，清风明月两闲人」之句，天下传之。《渑水燕谈录》卷四。《青箱杂记》卷八。《宋诗纪事》卷十三。</p></li>
<li><p><span id="宋轶十四-欧阳修-139"></span>
赵叔平罢参政，致政居睢阳；欧阳永叔罢参政，致政居汝阴。叔平一日乘安舆来访永叔，时吕晦叔以金华学士知颍州，启宴以召二公。于是欧公自为优人致语及口号，高谊清才，绅以为美谈。口号曰：「欲知盛集继荀陈，请看当筵主与宾。金马玉堂三学士，清风明月两闲人。红芳已过莺犹啭，青杏初尝酒正醇。好景虽逢良会少，乘欢举白莫辞频。」《倦游杂录》。《墨客挥犀》卷十。《诗话总龟》前集卷二。《宋朝事实类苑》卷三十五。《古今事文类聚》前集卷三十二。《尧山堂外纪》卷四。</p></li>
<li><p><span id="宋轶十四-欧阳修-140"></span>
见赵槩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E8%B5%B5%E6%A7%A9-7">7</a>。</p></li>
<li><p><span id="宋轶十四-欧阳修-141"></span>
欧阳文忠公不喜释氏，士有谈佛书者，必正色视之，而公之幼子小字和尚。或问：「公既不喜佛，排浮屠，而以和尚名子何也？」公曰：「所以贱之也，如今人家以牛驴名小儿耳。」问者大笑，且伏公之辨也。《渑水燕谈录》卷十。《宋朝事实类苑》卷六十六。</p></li>
<li><p><span id="宋轶十四-欧阳修-142"></span>
一长老在欧阳公座上，见公家小儿有小名僧哥者，戏谓公曰：「公不重佛，安得此名？」公笑曰：「人家小儿要易长育，往往以贱名为小名，如狗、羊、犬、马之类是也。」闻者莫不服公之捷对。《道山清话》。《拊掌录》。</p></li>
<li><p><span id="宋轶十四-欧阳修-143"></span>
欧阳公素不信释氏之说。……既登二府，一日被病亟，梦至一所，见十人端冕环坐。一人云：「参政安得至此，宜速反舍。」公出门数步，复往问之，曰：「公等岂非释氏所谓十王者乎？」曰：「然。」因问：「世人饭僧造经，为亡人追福，果有益乎？」答云：「安得无益？」既寤，病良已。自是遂信佛法。《韵语阳秋》卷十二。《诗话总龟》后集卷四十五。</p></li>
<li><p><span id="宋轶十四-欧阳修-144"></span>
欧阳氏子孙奉释氏甚众，往往尤严于它士大夫家。余在汝阴，尝访公之子棐于其家。入门，闻歌呗钟磬声自堂而发。棐移时出，手犹持数珠，讽佛名，具谢今日适斋日，与家人共为佛事方毕。问之，云公无恙时，薛夫人已自尔，公不禁也。及公薨，遂率其家无良贱悉行之。汝阴有老书生，犹及从公游，为予言公晚闻富韩公得道于浄慈本老，执礼甚恭。以为富公非苟下人者，因心动，时法颙师住荐福寺，所谓颙华严者，本之高弟，公稍从问其说。颙使观《华严》，读未终而薨。《石林避暑录话》卷一。</p></li>
<li><p><span id="宋轶十四-欧阳修-145"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-119">119</a>。</p></li>
<li><p><span id="宋轶十四-欧阳修-146"></span>
六一先生作事皆寓深意。……韩魏公同在政府，六一长魏公一岁，魏公诸事颇从之。至议推尊濮安懿王，同朝俱攻六一，故六一遗令托魏公作墓志。墓志中盛言初议推尊，时乃政府熟议，共入文字，欲令魏公承当此事，以破后世之惑耳。《嬾真子录》卷二。</p></li>
<li><p><span id="宋轶十四-欧阳修-147"></span>
欧阳文忠公初但谥文，盖以配韩文公。常夷甫方兼太常，晚与文忠相失，乃独谓公有定策功，当加忠字，实抑之也。李邦直作议，不能固执，公论非之。当时士大夫相谓曰：「永叔不得谥文公，此谥必留与介甫耳。」其后信然。《老学庵笔记》卷五。</p></li>
<li><p><span id="宋轶十四-欧阳修-148"></span>
韩魏公薨，士大夫以勋德难名，知与不知，皆为泫然而叹曰：「天何不为我留欧阳公，为魏公作志文而后死也！」《诗话总龟》前集卷三十二。</p></li>
<li><p><span id="宋轶十四-欧阳修-149"></span>
欧阳文忠喜士为天下第一，尝好诵孔北海「坐上客常满，樽中酒不空」。《冷斋夜话》卷二。《诗话总龟》前集卷五十。</p></li>
<li><p><span id="宋轶十四-欧阳修-150"></span>
欧公凡遇后进投卷，可采者悉录之为一册，名曰「文林」。《林下偶谈》卷三。《木笔杂钞》卷下。《茶香室四钞》卷十二。</p></li>
<li><p><span id="宋轶十四-欧阳修-151"></span>
欧阳文忠公，文章道义，天下宗师，凡世俗所嗜，一无留意，独好古石刻。自岐阳石鼓，岱山、邹绎之篆，下及汉、魏已来碑刻，山崖川谷，荒林破冢，莫不皆取，以为《集古录》。因其石本，轴而藏之。撮其大要，别为目录，并载可以正史学之阙谬者，以传后学。跋尾多公自题，复为之序，请蔡君谟书之，真一代绝笔也。公之守亳也，余主蒙城簿，尝得阅之。《渑水燕谈录》卷七。《宋朝事实类苑》卷五十一。</p></li>
<li><p><span id="宋轶十四-欧阳修-152"></span>
公言：「欧阳文忠公读书，五行俱下，吾尝见之。但近觑耳。若远视，何可当！」《栾城先生遗言》。</p></li>
<li><p><span id="宋轶十四-欧阳修-153"></span>
欧阳文忠近视，常时读书甚艰，惟使人读而听之。在政府数年，每进文字，亦如常人，不以为异。《石林燕语》卷十。</p></li>
<li><p><span id="宋轶十四-欧阳修-154"></span>
为学三多，士皆知其说。孙公莘老请益于欧阳公，公曰：「此无他，唯勤读书而多，为之自工。世人患作文字少，又懒读书，每一书出，必求过人，如此少有至者。疵病不必待人指摘，多作自见之。」孙书于座右。《清波杂志》卷十一。</p></li>
<li><p><span id="宋轶十四-欧阳修-155"></span>
欧阳文忠公不喜《中说》，以为无所取，而司马温公酷爱之。《瓮牖闲评》卷五。</p></li>
<li><p><span id="宋轶十四-欧阳修-156"></span>
欧阳永叔不好杜诗，苏子瞻不好司马《史记》，余每与黄鲁直怪叹，以为异事。《后山诗话》。</p></li>
<li><p><span id="宋轶十四-欧阳修-157"></span>
欧公不言文章，而喜谈政事。君谟不言政事，而喜论文章。各不矜其所能也。《魏公谭训》卷四。《宋名臣言行录》后集卷四。《自警编》卷二。《蓬窗目录》卷六。《昨非庵日纂》一集卷十二。</p></li>
<li><p><span id="宋轶十四-欧阳修-158"></span>
欧阳永叔每夸政事，不夸文章，蔡君谟不夸书，吕济叔不夸棋，何公南不夸饮酒，司马君实不夸清节，大抵不足则夸也。《东斋记事》补遗。《何氏语林》卷十八。《宋稗类钞》卷五。</p></li>
<li><p><span id="宋轶十四-欧阳修-159"></span>
余平生所作文章，多在三上，乃马上、枕上、厕上也。盖唯此尤可以属思尔。《归田录》卷二。《闲燕常谈》。《宋朝事实类苑》卷十。《尧山堂外纪》卷四十八。《黄嬭余话》卷二。《宋稗类钞》卷五。</p></li>
<li><p><span id="宋轶十四-欧阳修-160"></span>
欧阳文忠公作文既毕，贴之墙壁，坐卧观之，改正尽善，方出以示人。《春渚纪闻》卷七。</p></li>
<li><p><span id="宋轶十四-欧阳修-161"></span>
欧阳文忠公每为文，既成，必屡自窜易，至有不留本初一字者。其为大文章，则书而传之屋壁，出入观省之。至于尺牍单简，亦必立藁。其精审如此。《吕氏杂记》卷上。</p></li>
<li><p><span id="宋轶十四-欧阳修-162"></span>
欧阳公晚年，尝自窜定平生所为文，用思甚苦。其夫人止之曰：「何自苦如此，当畏先生嗔耶？」公笑曰：「不畏先生嗔，却怕后生笑。」《寓简》卷八。</p></li>
<li><p><span id="宋轶十四-欧阳修-163"></span>
韩魏公在相，曾乞《昼锦堂记》于欧公，云：「仕宦至将相，富贵归故乡。」韩公得之爱赏。后数日，欧复遣介，别以本至，云：「前有未是，可换此本。」韩再三玩之，无异前者，但于「仕宦」、「富贵」下各添一「而」字，文义尤畅。先子云：「前辈为文，不易如此。」《过庭录》。</p></li>
<li><p><span id="宋轶十四-欧阳修-164"></span>
永叔作韩忠献《昼锦堂记》，开石了，以碑本寄张安道。安道嗟叹久之，云：「惜乎不先寄老夫，使此记遂有小颣。『以武康之节，来治于相』，两句中可去一字。不然，『以武康之节来治相』，又不然，『以武康来治于相』。」《桐江诗话》。《苕溪渔隐诗话》后集卷二十三。</p></li>
<li><p><span id="宋轶十四-欧阳修-165"></span>
曾南丰读欧阳公《昼锦堂记》「来治于相」，《真州东园记》「泛以画舫之舟」二语，皆以为病。《邵氏闻见后录》卷十六。《清波杂志》卷五。</p></li>
<li><p><span id="宋轶十四-欧阳修-166"></span>
见章惇<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E7%AB%A0%E6%83%87-11">11</a>。</p></li>
<li><p><span id="宋轶十四-欧阳修-167"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-206">206</a>。</p></li>
<li><p><span id="宋轶十四-欧阳修-168"></span>
见苏洵<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8B%8F%E6%B4%B5-15">15</a>。</p></li>
<li><p><span id="宋轶十四-欧阳修-169"></span>
见刘敞<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%95%9E-23">23</a>。</p></li>
<li><p><span id="宋轶十四-欧阳修-170"></span>
毘陵正素处士张子厚善书，余尝于其家见欧阳文忠子棐以乌丝栏绢一轴，求子厚书文忠《明妃曲》两篇、《庐山高》一篇。略云：「先公平日，未尝矜大所为文，一日被酒，语棐曰：『吾《庐山高》，今人莫能为，惟李太白能之。《明妃曲》后篇，太白不能为，惟杜子美能之。至于前篇，则子美亦不能为，惟我能之也。』因欲别录此三篇也。」《石林诗话》卷中。</p></li>
<li><p><span id="宋轶十四-欧阳修-171"></span>
郭功父少时喜诵文忠公诗。一日过梅圣俞，圣俞曰：「近得永叔书云，作《庐山高》诗送刘同年，自以为得意。恨未见此诗。」功父诵之，圣俞击节叹赏曰：「使吾更学作诗三十年，亦不能道其中一句。」功父再诵，不觉心醉，遂置酒，又再诵，酒数行，凡诵十数遍，不交一言而罢。明日，圣俞赠功父诗曰：「一诵《庐山高》，万景不可藏。设如古画诗，极意未能忘。」《王直方诗话》。《诗话总龟》前集卷八。《苕溪渔隐丛话》前集卷二十九。《竹庄诗话》卷十六。《诗林广记》卷三。《宋诗纪事》卷十二。</p></li>
<li><p><span id="宋轶十四-欧阳修-172"></span>
见梅尧臣<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%A2%85%E5%B0%A7%E8%87%A3-24">24</a>。</p></li>
<li><p><span id="宋轶十四-欧阳修-173"></span>
见梅尧臣<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%A2%85%E5%B0%A7%E8%87%A3-26">26</a>。</p></li>
<li><p><span id="宋轶十四-欧阳修-174"></span>
欧公《寄江十学士诗》云：「白发垂两鬓，黄金腰七镮。」又有《当宿直诗》：「万钉宝带烂腰镮。」刘贡父云：「永叔这条腰带几次道着也。」《王直方诗话》。《类说》卷五十七。《苕溪渔隐丛话》前集卷三十。</p></li>
<li><p><span id="宋轶十四-欧阳修-175"></span>
见刘敞<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%95%9E-26">26</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%95%9E-27">27</a>。</p></li>
<li><p><span id="宋轶十四-欧阳修-176"></span>
欧阳文忠公尝以诗荐一士人与王渭州仲仪，仲仪待之甚厚。未几，赃败。仲仪归朝，见文忠公论及此士人，文忠公笑曰：「诗不可信也如此。」《侯鲭录》卷三。</p></li>
<li><p><span id="宋轶十四-欧阳修-177"></span>
欧阳公与行令，各作诗两句，须犯徒以上罪者。一云「持刀哄寡妇，下海劫人船」；一云「月黑杀人夜，风高放火天」。欧云：「酒黏衫袖重，花压帽簷偏。」或问之，答云：「当此时，徒以上罪亦做了。」《拊掌录》。《宋稗类钞》卷六。</p></li>
<li><p><span id="宋轶十四-欧阳修-178"></span>
见韩缜<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BC%9C-1">1</a>。</p></li>
<li><p><span id="宋轶十四-欧阳修-179"></span>
欧公用尖笔作方濶字，神采秀发，膏润无穷。后人见之，如见其清粹丰颊，进趣裕如也。《仇池笔记》卷下。</p></li>
<li><p><span id="宋轶十四-欧阳修-180"></span>
交倚谓之绳床，乃外国所制，欧公不御之。《同话录》。</p></li>
<li><p><span id="宋轶十四-欧阳修-181"></span>
于友人欧阳俊处得其远祖文忠公自初进擢至赠谥纶告，一无遗者，可谓故物，不愧郑公之笏。《清波杂志》卷二。</p></li>
<li><p><span id="宋轶十四-欧阳修-182"></span>
安平都尉完颜斜烈尝镇商州，偶搜伏于竹林中，得欧阳文忠公子孙甚多，以欧公之故，并其族属乡里三千余人悉纵遣之。《樵书》初编卷一引元遗山《壬辰杂编》。</p></li>
</ol>
</div>
<div id="欧阳晔" class="section level2">
<h2>
<span class="header-section-number">24.2</span> 欧阳晔<a class="anchor" aria-label="anchor" href="#%E6%AC%A7%E9%98%B3%E6%99%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-欧阳晔-1"></span>
欧阳晔都官知端州，有桂阳监民争舟相殴死，狱久不决。晔出囚坐廷中，去其桎梏而饮食之，讫，皆还于狱，独留一人。留者色动，晔曰：「杀人者汝也。」囚不知所以然，曰：「吾视食者皆以右手持匕，汝独以左，今死者伤右肋，此汝杀之明也。」囚泣曰：「我杀之，不敢以累他人。」《折狱龟鉴》。《仕学规范》卷二十八。《言行龟鉴》卷七。</li>
</ol>
</div>
<div id="梅尧臣" class="section level2">
<h2>
<span class="header-section-number">24.3</span> 梅尧臣<a class="anchor" aria-label="anchor" href="#%E6%A2%85%E5%B0%A7%E8%87%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-梅尧臣-1"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-11">11</a>。</p></li>
<li><p><span id="宋轶十四-梅尧臣-2"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-18">18</a>。</p></li>
<li><p><span id="宋轶十四-梅尧臣-3"></span>
景祐末，元昊叛，夏郑公出镇长安，梅送诗云：「亚夫金鼓从天落，韩信旌旗背水陈。」是时诗甚多，独刻此于石。文莹顷游郢中，二邑僧壁，尚有公之诗。《宋朝事实类苑》卷三十五。</p></li>
<li><p><span id="宋轶十四-梅尧臣-4"></span>
宋元献公庠初罢参知政事，知扬州，尝以双鹅赠梅尧臣，尧臣作诗曰：「昔居凤池上，曾食凤池萍。乞与江湖走，从教养素翎。不同王逸少，辛苦写《黄庭》。」宋公得诗，殊不悦。《东轩笔录》卷十一。《宋朝事类苑》卷三十五。《江隣几杂志》。《困学纪闻》卷十八。</p></li>
<li><p><span id="宋轶十四-梅尧臣-5"></span>
晏丞相尝笼生鹅饷梅圣俞，圣俞以诗谢之曰：「昔居凤池上，曾食凤池萍。乞与江湖客，从教养素翎。」丞相得诗，不悦。其后有宣州司理者，以鹅饷梅，盖蒸而致之，故梅诗曰：「昔年相国笼之赠，今日参军饷以蒸。一咀肥甘酬短句，定应无复谤言兴。」详其意趣，是先一诗去时，有摘语以间者，故追言兴谤也。《演繁露》续集卷四。案：赠鹅为宋庠事，见上条。</p></li>
<li><p><span id="宋轶十四-梅尧臣-6"></span>
晏元献守汝阴，梅圣俞自都下特往见之，剧谈古今作诗体制。圣俞将行，公置酒颍河上，因言古今章句中全用平声，制字稳帖，若神施鬼设者，如「枯桑知天风」是也，恨未见侧字诗。圣俞既引舟，遂作五侧体寄公：「月出断岸口，影照别舸背。且独与妇饮，颇胜俗客对。月渐上我席，暝色亦稍退。岂必在秉烛，此景已可爱。」此诗家一种事也。《西清诗话》卷上。《诗人玉屑》卷二。</p></li>
<li><p><span id="宋轶十四-梅尧臣-7"></span>
宣城守吕士隆，好缘微罪杖营妓。后乐籍中得一客娼，名丽华，善歌，有声于江南，士隆眷之。一日复欲杖营妓，妓泣诉曰：「某不敢避杖，但恐新到某人者不安此耳。」士隆笑而从之。丽华短肥，故梅圣俞作《莫打鸭》诗以解之曰：「莫打鸭，莫打鸭，打鸭惊鸳鸯。鸳鸯新自南池落，不比孤洲老秃鸧。秃鸧尚欲远飞去，何况鸳鸯羽翼长。」《侯鲭录》卷八。《临汉隐居诗话》。《尧山堂外纪》卷四十九。《宋诗纪事》卷二十。</p></li>
<li><p><span id="宋轶十四-梅尧臣-8"></span>
范文正公始以献《百官图》讥切吕申公，坐贬饶州。梅圣俞时官旁郡，作《灵乌赋》以寄，所谓「事将兆而献忠，人返谓尔多凶」，盖为范公设也。故公亦作赋报之，有言「知我者谓吉之先，不知我者谓凶之类」。及公秉政，圣俞久困，意公必援己，而漠然无意，所荐乃孙明复、李泰伯。圣俞有违言，遂作《灵乌后赋》以责之。略云：「我昔闵汝之忠，作赋吊汝；今主人误丰尔食，安尔巢，而尔不复啄叛臣之目，伺贼垒之去，反憎鸿鹄之不亲，爱燕雀之来附。」意以其西师无成功。世颇以圣俞为隘。《石林燕语》卷九。《茶香室四钞》卷十二。</p></li>
<li><p><span id="宋轶十四-梅尧臣-9"></span>
世传《碧云騢》一卷，为梅圣俞作，皆历诋庆历以来公卿隐过，虽范文正亦不免。议者遂谓圣俞游诸公间，官竟不达，怼而为此以报之。君子成人之美，正使万有一不至，犹当为贤者讳，况未必有实。圣俞贤者，岂至是哉！后闻之，乃襄阳魏泰所为，嫁之圣俞也。《石林避暑录话》卷二。</p></li>
<li><p><span id="宋轶十四-梅尧臣-10"></span>
梅圣俞著《碧云霞》应昭陵时，名下大臣惟杜祁公、富郑公、韩魏公、欧阳公无贬外，悉讥诋之，无少避。其序曰：「碧云霞，厩马也。庄宪太后临朝，以赐荆王，王恶其旋毛。太后知之，曰：『旋毛能害人邪？吾不信。』留以备上闲，为御马第一，以其吻肉色碧如霞片，故号云。世以旋毛为丑，此以旋毛为贵，虽贵矣，病可去乎？噫。」范文正公者，亦在诋中。以文正微时，常结中书吏人范仲尹，因以破家。文正既贵，略不收。王铚性之不服，以为魏泰伪托圣俞著此书，性之跋《范仲尹墓志》云：「近时襄阳魏泰者，塲屋不得志，喜伪作它人著书，如《志怪集》。《括异志》。《倦游录》，尽假名武人张师正，又不能自抑，出其姓名，作《东轩笔录》，皆用私喜怒诬蔑前人，最后作《碧云霞》，假名梅圣俞，毁及范文正公，而天下骇然不服矣。且文正公与欧阳公、梅公立朝同心，讵有异论？特圣俞子孙不耀，故挟之借重以欺世。今录杨辟所作《范仲尹墓志》，庶几知泰乱是非之实至此也。则其他泰所厚诬者，皆迎刃而解，可尽信哉！仆犹及识泰，知其从来最详，张而明之，使百世之下，文正公不蒙其谬焉。颍人王铚性之题。」予以为不然，亦书其下云：美哉，性之之意也。使范公不蒙其谬，圣俞亦不失为君子矣。然圣俞蚤接诸公，名声相上下，独穷老不振，中不能无躁，其《闻范公讣》诗：「一出屡更郡，人皆望酒壶。俗情难可学，奏记向来无。贫贱常甘分，崇高不解谀。虽然门馆隔，泣与众人俱。」夫为郡而以酒悦人，乐奏记，纳谀佞，岂所以论范公者？圣俞之意，真有所不足邪！如著文公灯笼锦事，则又与《书窜》诗合矣。故予疑此书实出于圣俞也。《邵氏闻见后录》卷十六。</p></li>
<li><p><span id="宋轶十四-梅尧臣-11"></span>
碧云騢者，厩马也。……以其吻肉色碧如霞片，故云。世以旋毛为丑，此以旋毛为贵。虽贵矣，病可去乎？梅圣俞不得志于诸公间，乃借此名著书一卷，诋讥庆历巨公。后叶石林于《避暑录》尝辨乃襄阳魏泰所著，嫁之圣俞。……邵公济，康节孙也，亦引圣俞闻范文正公讣诗云：「一出屡更郡，人皆望酒壶。俗情难可学，奏记向来无。贫贱尝甘分，崇高不解谀。虽然门馆隔，泣与众人殊。」谓为郡以酒悦人，乐奏记纳谀，岂所以论文正者？以是又疑真出于圣俞也。《清波杂志》卷四。</p></li>
<li><p><span id="宋轶十四-梅尧臣-12"></span>
嘉祐中，侍从官列荐国子博士梅尧臣宜在馆阁，仁皇帝曰：「能赋『一见天颜万人喜，却回宫路乐声长』者也。」盖帝幸景灵宫，尧臣有诗，或传入禁中，帝爱此二语。召试赐等，竟不登馆阁以死。《邵氏闻见后录》卷十七。</p></li>
<li><p><span id="宋轶十四-梅尧臣-13"></span>
王副枢之夫人，梅鼎臣之女也。景彝初除枢密副使，梅夫人入谢慈寿宫，太后问：「夫人谁家子？」对曰：「梅鼎臣女也。」太后笑曰：「是梅圣俞家乎？」由是始知圣俞名闻于宫禁也。圣俞在时，家甚贫，余或至其家，饮酒甚醇，非常人家所有，问其所得，云：「皇亲有好学者，宛转致之。」余又闻皇亲有以钱数千购梅诗一篇者。其名重于时如此。《归田录》卷二。《宋朝事实类苑》卷八。《山居新话》。</p></li>
<li><p><span id="宋轶十四-梅尧臣-14"></span>
嘉祐初，欧阳公、王禹玉珪、梅公仪挚、韩子华绛、范景仁镇，五人名在当世，同掌春闱，有《礼部唱和》传落华夏。时梅圣俞为其属，有《阅进士就试》云：「万蚁战酣春昼永，五星明处夜堂深。」举子戏曰：「主文自目为星，我辈为蚁，此试官谦德也。」《西清诗话》卷中。参见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-87">87</a>。</p></li>
<li><p><span id="宋轶十四-梅尧臣-15"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-97">97</a>。</p></li>
<li><p><span id="宋轶十四-梅尧臣-16"></span>
梅圣俞送欧阳辟晦夫诗有曰：「我家无梧桐，安可久栖凤。凤巢在桂林，乌哺不得共。」晦夫，桂林人，尝从圣俞学，及其南归，故以是诗赠之。苏明允初至京师，时东坡与子由年甚少，人鲜有知者。圣俞独奇之，故赠明允诗有云：「岁月不知老，家有雏凤凰。百鸟戢羽翼，不敢呈文章。」后东坡谪海南，过合浦，始识晦夫，谈论累日。晦夫因出圣俞赠行之诗，东坡读毕，执晦夫手，笑曰：「君年六十六，余虽少一，而白发苍颜大略相似，困穷亦不甚相远，圣俞所谓凤，例如此。天下皆言圣俞以诗穷，吾二人又穷于圣俞之诗，可不大笑乎！」《独醒杂志》卷三。</p></li>
<li><p><span id="宋轶十四-梅尧臣-17"></span>
梅圣俞以诗知名，三十年终不得一馆职。晚年与修《唐书》，书成未奏而卒，士大夫莫不叹惜。其初受𠡠修《唐书》，语其妻刁氏曰：「吾之修书，可谓猢狲入布袋矣。」刁氏对曰：「君于仕宦，亦何异鲇鱼上竹竿耶！」《归田录》卷二。《宋朝事实类苑》卷六十七。《闲燕常谈》。《虚谷闲钞》。《尧山堂外纪》卷四十九。《宋诗纪事》卷二十。</p></li>
<li><p><span id="宋轶十四-梅尧臣-18"></span>
郑谷诗名盛于唐末，号《云台编》，而世俗但称其官，为「郑都官诗」。其诗极有意思，亦多佳句，但其格不甚高。以其易晓，人家多以教小儿。……梅圣俞晚年，官亦至都官，一日会饮余家，刘原父戏之曰：「圣俞官必止于此。」坐客皆惊。原父曰：「昔有郑都官，今有梅都官也。」圣俞颇不乐。未几，圣俞病卒。余为序其诗为《宛陵集》，而今人但谓之「梅都官诗」。一言之谑，后遂果然，斯可叹也！《六一诗话》。《新编分门古今类事》卷十四。《尧山堂外纪》卷四十九。</p></li>
<li><p><span id="宋轶十四-梅尧臣-19"></span>
梅圣俞转都官员外郎，原甫戏之：「诗人有何水部，其后有张水部；郑都官，复有梅都官。郑有《鹧鸪》诗，时呼『郑鹧鸪』。梅有《河豚》诗，可呼『梅河豚』耶？」《江隣几杂志》。</p></li>
<li><p><span id="宋轶十四-梅尧臣-20"></span>
梅圣俞《河豚诗》曰：「春洲生荻芽，春岸飞杨花。河豚于此时，贵不数鱼虾。」刘原甫戏曰：「郑都官有《鹧鸪诗》，谓之『郑鹧鸪』。圣俞有《河豚诗》，当呼有『梅河豚』也。」《古今诗话》。《诗话总龟》前集卷三十九。《尧山堂外纪》卷四十九。</p></li>
<li><p><span id="宋轶十四-梅尧臣-21"></span>
梅圣俞因刘元甫戏言之谶，竟终于都官，葬在宣城，俗呼为梅夫子墓。吊之者有句云：「赢得儿童叫夫子，可怜名位只都官。」《娱书堂诗话》卷上。《宋诗纪事》卷九十六。</p></li>
<li><p><span id="宋轶十四-梅尧臣-22"></span>
梅圣俞之卒也，余与宋子才选、韩钦圣宗彦、沈文通遘，俱为三司僚属，共痛惜之。子才曰：「比见圣俞面光泽特甚，意为充盛，不知乃为不祥也。」时钦圣面亦光泽，文通指之曰：「次及钦圣矣。」众皆尤其暴谑。不数日，钦圣抱疾而卒。余谓文通曰：「君虽不为咒咀，亦戏杀耳。」《温公续诗话》。</p></li>
<li><p><span id="宋轶十四-梅尧臣-23"></span>
晏元献公文章擅天下，尤善为诗，而多称引后进，一时名士往往出其门。圣俞平生作诗多矣，然公独爱其两联，云：「寒鱼犹著底，白鹭已飞前。」又「絮暖𫚖鱼繁，露添莼菜紫。」余尝于圣俞家见公自书手简，再三称赏此二联。余疑而问之，圣俞曰：「此非我之极致，岂公偶自得意于其间乎？」乃知自古文士不独知己难得，而知人亦难也。《六一诗话》。《宋朝事实类苑》卷三十五。</p></li>
<li><p><span id="宋轶十四-梅尧臣-24"></span>
李邯郸诸孙亨仲云：「吾家有梅圣俞诗善本，世所传多为欧阳公去其尤者，忌能名之或压也。」予谓欧阳公在谏路，颇诋邯郸公，亨仲之言恐不实。然曾仲成云：「欧阳公有『韩孟于文词，两雄力相当。孟穷苦累累，韩富浩穰穰。郊死不为岛，圣俞发其藏』等句。圣俞谓苏子美曰：『永叔自要作韩退之，强差我作孟郊。』虽戏语，亦似不平也。」《邵氏闻见后录》卷十八。</p></li>
<li><p><span id="宋轶十四-梅尧臣-25"></span>
梅圣俞诗云：「南陇鸟过北陇叫，高田水入低田流。」欧阳文忠公诵之不去口。《竹坡诗话》。</p></li>
<li><p><span id="宋轶十四-梅尧臣-26"></span>
苏子瞻学士，蜀人也。尝于淯井监得西南夷人所卖蛮布弓衣，其文织成梅圣俞《春雪诗》。此诗在圣俞集中，未为绝唱。盖其名重天下，一篇一咏，传落夷狄，而异域之人贵重之如此耳。子瞻以余尤知圣俞者，得之，因以见遗。余家旧蓄琴一张，乃宝历三年雷会所斵，距今二百五十年矣。其声清越如击金石，遂以此布更为琴囊，二物真余家之宝玩也。《六一诗话》。《宋朝事实类苑》卷三十五。《尧山堂外纪》卷四十九。</p></li>
<li><p><span id="宋轶十四-梅尧臣-27"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-171">171</a>。</p></li>
<li><p><span id="宋轶十四-梅尧臣-28"></span>
梅圣俞早有诗名，故士能诗者，往往写卷投掷，以质其是非。梅各有报章，未尝轻许之也。《读黄萃诗卷》则云：「凤凰养雏飞未高，鸡鹜成群翅终短。」《读萧渊诗卷》则云：「野雉五色且非凤，知时善鸣鸡若何。」《读孙且言诗卷》则云：「汲井欲到深，磨鉴欲尽尘。」《读张令诗卷》则云：「读之不敢倦，十未能一晓。」《读邵不疑诗卷》则曰：「既观坐长叹，复想李杜韩。」皆因其短而教诲之也。《韵语阳秋》卷一。</p></li>
<li><p><span id="宋轶十四-梅尧臣-29"></span>
梅圣俞《幼戏谢师直》诗曰：「古锦裁诗句，斑衣戏坐隅。木奴今正熟，肯效陆郎无。」师直小名锦衣奴，至十岁读此，方悟之。《中山诗话》。《宋朝事实类苑》卷三十五。《尧山堂外纪》卷四十九。《宋诗纪事》卷十九。</p></li>
<li><p><span id="宋轶十四-梅尧臣-30"></span>
〔梅圣俞〕宠嬖曹氏，作《一日曲》，为曹氏也。《彦周诗话》。</p></li>
<li><p><span id="宋轶十四-梅尧臣-31"></span>
见王英英<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E7%8E%8B%E8%8B%B1%E8%8B%B1-1">1</a>。</p></li>
<li><p><span id="宋轶十四-梅尧臣-32"></span>
孙君孚升云：昔与杜挺之、梅圣俞同舟溯汴，见圣俞吟诗，日成一篇，众莫能和，因密伺圣俞如何作诗。盖寝食游观，未尝不吟讽思索也。时时于座上忽引去，奋笔书一小纸，内算袋中，同舟窃取而观，皆诗句也。或半联，或一字，他日作诗，有可用者入之。或云「作诗无古今，惟造平淡难」，乃算袋中所书也。《娱书堂诗话》卷下。《孙公谈圃》卷下。《诗学规范》卷三十六。</p></li>
<li><p><span id="宋轶十四-梅尧臣-33"></span>
东坡言：「梅二丈长身秀眉，大耳红颊，饮酒过百盏，辄正坐高拱，此其醉也。然不可谓之能饮」盖谓圣俞刚正，不为酒所动矣。《姑苏笔记》。《研北杂志》卷下。《何氏语林》卷二十二。</p></li>
<li><p><span id="宋轶十四-梅尧臣-34"></span>
梅圣俞每醉，辄叉手温语。坡公谓其非善饮者，习性然也。《逸老堂诗话》卷下。</p></li>
<li><p><span id="宋轶十四-梅尧臣-35"></span>
往时南馔未通，京师无有能斫鲙者以为珍味，梅圣俞家有老婢，独能为之。欧阳文忠公、刘原甫诸人，每思食鲙，必提鱼往过。圣俞得鲙材，必储以速诸人，故集中有《买鲫鱼八九尾尚鲜活永叔许相过留以给膳》，又《蔡仲谋遗鲫鱼十六尾余忆在襄城时获此鱼留以迟永叔》等数篇。一日，蔡州会客，食鸡头，因论古今嗜好不同，及屈到嗜芰、曾晳嗜羊枣等事。忽有言欧阳文忠嗜鲫鱼者，问其故，举前数题曰：「见《梅圣俞集》。」坐客皆绝倒。《石林避暑录话》卷四。</p></li>
<li><p><span id="宋轶十四-梅尧臣-36"></span>
梅圣俞有马，名铁獭。《研北杂志》卷下。</p></li>
</ol>
</div>
<div id="尹-洙" class="section level2">
<h2>
<span class="header-section-number">24.4</span> 尹　洙<a class="anchor" aria-label="anchor" href="#%E5%B0%B9-%E6%B4%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-尹洙-1"></span>
状元登第者，不十余年皆望柄用。人亦以是为常，谓固得之也。每殿庭胪传第一，则公卿以下，无不耸观，虽至尊亦注视焉。自崇政殿出东华门，传呼甚宠，观者拥塞通衢，人摩肩不可过。锦鞯绣毂，角逐争先，至有登屋而下瞰者。士庶倾羡，讙动都邑。洛阳人尹洙，意气横跞，好辩人也。尝曰：「状元登第，虽将兵数十万，恢复幽、蓟，逐强虏于穷漠，凯歌劳还，献捷太庙，其荣亦不可及也。」《儒林公议》。</p></li>
<li><p><span id="宋轶十四-尹洙-2"></span>
尹龙图洙知河南府伊阳县，民有女幼孤，而冒贺氏产，邻人证其非是而籍之。后邻人死，女诉，复请所籍产，久不能决。洙问：「若年几何？」曰：「三十二。」乃按咸平籍，二年贺死，而妻刘为户，诘之曰：「若五年始生，安得贺姓邪？」女遂伏。《仕学规范》卷十五。</p></li>
<li><p><span id="宋轶十四-尹洙-3"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-8">8</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-9">9</a>。</p></li>
<li><p><span id="宋轶十四-尹洙-4"></span>
尹师鲁性高而褊，在洛中与欧、梅诸公同游嵩山，师鲁曰：「游山须是带得胡饼炉来，方是游山。」诸公咸谓：「游山贵真率，岂有此理！」诸公群起而攻之。师鲁知前言之谬，而不能胜诸公，遂引手扼吭，诸公争救之乃免。《默记》卷下。《清波杂志》卷九。</p></li>
<li><p><span id="宋轶十四-尹洙-5"></span>
希文、师鲁皆畏沂公。师鲁初入馆，编校四年，后欲得一差遣，遂自至中书，援钱延年例。沂公徐曰：「学士自待何为在钱延年等例邪？」师鲁终身以为愧。《韩魏公别录》。</p></li>
<li><p><span id="宋轶十四-尹洙-6"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-31">31</a>。</p></li>
<li><p><span id="宋轶十四-尹洙-7"></span>
庆历中，洙与仲淹等友善。仲淹等既罢朝政，洙亦为人希时宰意，攻以居渭州时事，遂置狱，遣刘湜按之。一日，谓洙曰：「龙图以银为偏提，给银有记，而收偏提无籍，龙图当得罪死矣。」洙曰：「此不足以致洙罪也，以银为偏提，用某工校主之，附某籍，可取视之。」湜阅籍，果然。知不能害，叹息而已。其后洙在随州，而孙甫知安州，过随，二人皆好辨论，对榻语几月，无所不道，而洙未尝有一言及湜者。甫问曰：「刘湜按师鲁，欲致师鲁于死，而师鲁绝口未尝有一言及湜，何也？」洙曰：「湜与洙，本未尝有不足之意，其希用事者意，欲害洙，迺湜不能自树自立耳，洙何恨于湜乎？」甫深伏其识量。《宋名臣言行录》前集卷九引《南丰杂识》。</p></li>
<li><p><span id="宋轶十四-尹洙-8"></span>
尹师鲁为渭帅，与刘沪、董士廉辈议水逻城事。既矛盾，朝旨召尹至阙，送中书，给纸札供析。昭文吕申公因聚厅啜茶，令堂吏置一瓯投尹曰：「传语龙图，不欲攀请，只令送茶去。」时集相幸师鲁之议将屈，笑谓诸公曰：「尹龙图莫道建茶磨去磨来，浆水亦咽不下。」师鲁之幄去政堂切近，闻之，掷笔于案，厉声曰：「是何委巷猥语辄入庙堂，真治世之不幸也！」集相愧而衔之。后致身于祸辱，根于此也。《湘山野录》卷中。《宋朝事实类苑》卷六十四。</p></li>
<li><p><span id="宋轶十四-尹洙-9"></span>
〔范〕文正公虽极端方，而笑谑有味。师鲁时谪筠州监榷，郡守赵可度者，迎时之好恶，酷加凌忽。公为郡帅，特奏曰：「尹洙多病，可惜死于僻郡，乞令就任所医理。」可其奏，遂客于邓。举不如意，凡樽俎语言皆无悰，侑人不敢侍之，或怒至以双指扭其脸。侑者泣诉于公，公曰：「尔辈岂知，此是龙图硬性。」客笑，而师鲁不笑。《续湘山野录》。</p></li>
<li><p><span id="宋轶十四-尹洙-10"></span>
尹师鲁自直龙图阁谪官过梁下，与一佛者谈。师鲁自言以静退为乐。其人曰：「此犹有所系，不若进退两忘。」师鲁顿若有所得，自为文以记其说。后移邓州，是时范文正公守南阳。少日，师鲁忽手书与文正别，仍嘱以后事，文正极讶之。时方馔客，掌书记朱炎在坐，炎老人，好佛学，文正以师鲁书示炎曰：「师鲁迁谪失意，遂至乖理，殊可怪也。宜往见之，为致意开譬之，无使成疾。」炎即诣尹，而师鲁已沐浴衣冠而坐，见炎来道文正意，乃笑曰：「何希文犹以生人见待？洙死矣。」与炎谈论顷时，遂隐几而卒。炎急使人驰报文正，文正至，哭之甚哀。师鲁忽举头曰：「早已与公别，安用复来？」文正惊问所以。师鲁笑曰：「死生常理也，希文岂不达此。」又问其后事。尹曰：「此在公耳。」乃揖希文复逝。俄顷，又举头顾希文曰：「亦无鬼神，亦无恐怖。」言讫，遂长往。《梦溪笔谈》卷二十。《冷斋夜话》卷八。《名贤氏族言行类稿》卷三十八。</p></li>
<li><p><span id="宋轶十四-尹洙-11"></span>
尹师鲁谪崇信军节度副使，移筠州监酒，得疾。时范文正公知邓州，闻于朝，乞师鲁就医于邓，仁宗许之。师鲁至，文正日挟医以往，调护甚备，师鲁无甚苦也。一日，文正偶以事未往，师鲁遣人招之。文正亟往，师鲁隐几端坐，已瞑目矣。文正伏而呼之，师鲁复开目，文正问曰：「何所见也？」师鲁从容曰：「亦无鬼神，亦无恐怖。」复闭目而绝。《邵氏闻见录》卷八。</p></li>
<li><p><span id="宋轶十四-尹洙-12"></span>
尹师鲁谪官监均州酒，时范希文知邓州，师鲁得疾，即擅去官，诣邓州，以后事属希文。希文日往视其疾，师鲁曰：「今日疾势复增几分，可更得几日。」一旦，遣人招希文甚遽，既至，师鲁曰：「洙今日必死矣。人言将死者必见鬼神，此不可信，洙并无所见，但觉气息奄奄就尽耳。」隐几坐，与希文语久之，谓希文曰：「公可出，洙将逝矣。」希文出至厅事，已闻其家号哭。希文竭力送其丧及妻孥归洛阳。《涑水记闻》卷十。《宋名臣言行录》前集卷九。《自警编》卷二。</p></li>
<li><p><span id="宋轶十四-尹洙-13"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-88">88</a>。</p></li>
<li><p><span id="宋轶十四-尹洙-14"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-107">107</a>。</p></li>
</ol>
</div>
<div id="苏舜元" class="section level2">
<h2>
<span class="header-section-number">24.5</span> 苏舜元<a class="anchor" aria-label="anchor" href="#%E8%8B%8F%E8%88%9C%E5%85%83"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-苏舜元-1"></span>
苏大舜元为浙宪，登杭州黄皮塔，索溷床，溷于其颠，群僧恶之。商务印书馆本《说郛》卷二引《江邻几杂志》。</p></li>
<li><p><span id="宋轶十四-苏舜元-2"></span>
苏舜元为京西转运使，廨宇在许州，舜元好进，不喜为外官，常怏怏不自足，每语亲识曰：「人生稀及七十，而吾乃于许州过了二年矣。」《东轩笔录》卷十二。《宋稗类钞》卷二。</p></li>
<li><p><span id="宋轶十四-苏舜元-3"></span>
苏舜元好进，不喜为外官，洎为京西转运使，廨宇在许州。尝对客叹曰：「人生不知活得几日，好时好日许州过了，良可惜也。」然竟卒于散郎。《续墨客挥犀》卷八。</p></li>
<li><p><span id="宋轶十四-苏舜元-4"></span>
本朝草圣少得人，知名者苏舜元。苏舜元之书不迨舜钦，笔简而意足。其子澥，元丰中为江东提举。上殿，神宗问：「颇收卿父书否？」对曰：「臣私家有之。」上曰：「可进来。」澥元退，迫走亲知，裒得数帖。上一阅，命内侍辈取之，乃舜元书也。上鉴之精妙类如此。《画墁录》。</p></li>
<li><p><span id="宋轶十四-苏舜元-5"></span>
见苏舜钦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E8%8B%8F%E8%88%9C%E9%92%A6-13">13</a>。</p></li>
<li><p><span id="宋轶十四-苏舜元-6"></span>
苏才翁尝与蔡君谟鬬茶，蔡茶精，用惠山泉。苏茶劣，改用竹沥水煎，遂能取胜。《江隣几杂志》。《清波杂志》卷四。</p></li>
</ol>
</div>
<div id="苏舜钦" class="section level2">
<h2>
<span class="header-section-number">24.6</span> 苏舜钦<a class="anchor" aria-label="anchor" href="#%E8%8B%8F%E8%88%9C%E9%92%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-苏舜钦-1"></span>
子美豪放，饮酒无算，在妇翁杜正献家，每夕读书以一斗为率。正献深以为疑，使子弟密察之。闻读《汉书·张子房传》至「良与客狙击秦皇帝，误中副车」，遽抚案曰：「惜乎！击之不中。」遂满引一大白。又读至「良曰：『始臣起下邳，与上会于留，此天以臣授陛下。』」，又抚案曰：「君臣相遇，其难如此！」复举一大白。正献公知之大笑，曰：「有如此下物，一斗诚不为多也。」《中吴纪闻》卷二。《硏北杂志》卷下。《何氏语林》卷二十一。《尧山堂外纪》卷四十九。《坚瓠己集》卷一。《宋稗类钞》卷四。《词林纪事》卷四。</p></li>
<li><p><span id="宋轶十四-苏舜钦-2"></span>
京师百司库务，每年春秋赛神，各以本司余物货易，以具酒馔，至时，吏史列坐，合乐终日。庆历中，苏舜钦提举进奏院，至秋赛，承例货拆封纸以充。舜钦欲因其举乐，而召馆阁同舍，遂自以十金助席，预会之客，亦醵金有差。酒酣，命去优伶，却吏史，而更召两军女伎。先是，洪州人太子中舍李定愿预醵厕会，而舜钦不纳。定衔之，遂腾谤于都下。既而御史刘元瑜有所希合，弹奏其事。事下右军穷治，舜钦以监主自盗论，削籍为民。坐客皆斥逐，梅尧臣亦被逐者也。尧臣作《客至》诗曰：「客有十人至，共食一鼎珍。一客不得食，复鼎伤众宾。」盖为定发也。《东轩笔录》卷四。《临汉隐居诗话》。《宋朝事实类苑》卷七十引《倦游录》。《西塘集耆旧续闻》卷五。《词林纪事》卷四。《宋诗纪事》卷十四。</p></li>
<li><p><span id="宋轶十四-苏舜钦-3"></span>
苏子美又杜祁公婿。杜是时为相，苏为馆职，兼进奏院。每岁院中赛神，例卖故纸钱为宴饮之费。苏承例卖故纸，因出己钱添助为会，请馆阁中诸名胜，而分别流品。非其侣者，皆不得与会。李定愿与，而苏不肯。于是尽招两军女妓，作乐烂饮，作为傲歌。王胜之名直柔句云：「欹倒太极遣帝扶，周公孔子驱为奴。」这一队专探伺他败阙，才闻此句，〔王〕拱辰即以白上。仁宗大怒，即令中官捕捉。诸公皆已散走逃匿，而上怒甚，捕捉甚峻，城中喧然。于是韩魏公言于上……仁宗怒少解，而馆阁之士罢逐一空，故时有「一网打尽」之语。《朱子语类》卷一百二十九。《宋稗类钞》卷一。</p></li>
<li><p><span id="宋轶十四-苏舜钦-4"></span>
苏子美在进奏院，会馆职，有中舍者欲预席。子美曰：「乐中既无筝、琶、筚、笛，坐上安有国、舍、虞、比？」国谓国子博士，舍谓中舍，虞谓虞部，比谓比部员外、郎中，皆任子官也。《容斋三笔》卷十六。《诗史》。《诗话总龟》前集卷三十七。</p></li>
<li><p><span id="宋轶十四-苏舜钦-5"></span>
刘侍制元瑜既弹苏舜钦，而连坐者甚众，同时俊彦，为之一空。刘见宰相曰：「聊为相公一网打尽。」是时南郊大礼，而舜钦之狱，断于赦前数日。舜钦有诗曰「不及鸡竿下坐人」，盖谓不得预赦免之囚也。舜钦死，欧阳文忠公序其文集，叙及赛神之事，略曰「一时俊彦，举网而尽矣」，盖述御史之言也。《东轩笔录》卷四。《倦游杂录》。《记纂渊海》卷四十八。</p></li>
<li><p><span id="宋轶十四-苏舜钦-6"></span>
苏舜钦奏邸之会，预坐者多馆阁同舍，一时被责十余人。仁宗临朝，叹以轻薄少年，不足为台阁之重。宰相探其旨，自是务引用老成，往往不惬人望。甚者，语言文章，为世所笑，彭乘之在翰林，杨安国之在经筵是也。《东轩笔录》卷四。</p></li>
<li><p><span id="宋轶十四-苏舜钦-7"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-31">31</a>。</p></li>
<li><p><span id="宋轶十四-苏舜钦-8"></span>
苏子美奏邸之狱，当时小人借此以倾杜祁公、范文正，同时贬逐者皆名士，奸人至有「一网打尽」之语。独韩魏公、赵康靖论救之，而不能回也。其得罪在庆历四年之十一月，时欧阳公按察河北，子美贻书自辨于公，词极愤激……「舜钦再拜。冬凛，伏惟按部外起居安裕。前月尝拜书，甚疎略，必已通呈。舜钦不晓世病，蹈此祸机，虽为知己者羞，而内省实无所愧。恐流言奉惑，不避缕述。自杜丈入相已来，群公日相攻谤，非一端也。九月末，间尝与子渐、胜之邸中小饮，之翰、君謩见过，胜之言论之间，时有高处，二谏因与之辨折，本皆戏谑，又无过言。此亦吾曹常事。不一二日，朝中諠然以谓谤及时政。吁，可骇也！故台中奏疏，赵祐怒二谏，尝论其不才故也。天子辨其诬，不下其削。台中郁然不快，无所泄愤，因本院神会，又意君謩预焉，时君謩与赴会诸君同出馆，过邸门。于是再削，其削亦留中不出。诸台益忿，重以秽渎之语上闻，列章墙进，取必于君，知二相胆薄畏事，必不敢开口以辨。既而起狱，震动都邑，又使刻薄之吏当之，陶翼本宪长所举中人，追押席客，皆翼之请也。希望沽激，深致其文，枷掠妓人，无所不至。设有自诬者，则席宾皆遭污辱矣！且进邸神会，比年皆然，亦尝上闻，盖是公宴。台中谓去端闱不远，以榷货务较之，孰近？榷务后邸中，两日作会甚盛。若谓费用过当，以商税院比之，孰多？舜钦或非时为会，聚集不肖，则是可责也。原叔、济叔辈，皆当世雅才，朝廷尊用之人，因事燕集，安足为过？卖故纸钱旧已奏闻，本院自来支使，判署文记前后甚明，况都下他局亦然。不系诸处帐管。比之外郡杂收钱，岂有异也？外郡于官地种物收利之类甚多，下至粪土、柴蒿之物，往往取之，以助筵会。当时本恶于胥吏辈率醵过多，遂与同官各出俸钱外，更于其钱中支与相兼，皆是祠祭燕会，上下饮食共费之。今以监主自盗定罪，减死一等科断，使除名为民，与贪吏掊官物入己者一同。始府中敕断，追两官，罚铜二十斤；后六日，府中复遣吏来取出身文字，殊不晓。阁下观其事，察其情，岂当然乎？舜钦虽不足惜，为国计者，岂不惜法乎？自有他条不用。私贷官物，有文记准盗论，不至除名，判署者五匹、杖九十，其法甚轻。审刑者自为重轻，不由二府，苟务快意，坏乱典刑。丁度怒京兆不逐之翰也。二相恐栗畏缩，自保其位，心知非是，不肯开言。上有怒意，皆不敢承当。复令坐客因饮食被刑，斥逐奔窜，衔愤沥血，无人哀矜，名辱身寃，为雠者所快。辇毂之下尚尔，远民寃滥，孰肯更为辨之！近者葛宗古、滕宗谅、张亢所用官钱钜万，复有入己，惟范公横身当之，皆得末减。非范公私此三人，于朝廷大体实有所补多矣！国朝本以仁爱抚天下，常用宽典。今一旦台中蓄私憾，结党绳小过以陷人，审刑持深文以逞志，伤本朝仁厚之风，当涂者得不疾首而叹息也？舜钦年将四十矣，齿摇发苍，才为大理评事，廪禄所入不足充衣食，性复不能与凶邪之人相就近。今得脱去仕籍，非不幸也。自以所学教后生，作商贾于世，必未至饿死，故当缄口远遁，不复更云。但以遭此搆陷，累及他人，故愤懑之气不能自平，时复嵘于胸中，一夕三起。茫然天地间，无所赴愬。天子仁圣，必不容奸吏之如此，但举朝无一言以辨之，此可悲也！掖垣诸君列章论馆中人，此自古未有。惟赵叔平不署，且有削极言辨之，可重，可重！舜钦素为永叔奖爱，故粗写大概，幸观过而见察也。苦寒，伏望保重。不宣。舜钦再拜。」欧阳公书其后云：「子美可哀，吾恨不能为之言。」又联书一行云：「子美可哀，吾恨不能言！」盖公已自谏省出矣。《梁溪漫志》卷八。</p></li>
<li><p><span id="宋轶十四-苏舜钦-9"></span>
子美坐自盗律，削籍窜湖州。后朝廷有哀之之意，因郊赦文中特立一节：「应监主自盗情稍轻者，许刑部理雪。」言者又抨云：「郊赦之𠡠，先无此项，必挟情曲庇苏舜钦，固以此文舞之。析言破律杀无赦，乞付立法者于理。」竟不遂而死。有《郊禋感事》诗云「不及鸡竿下坐人」之句，哀哉！《湘山野录》卷下。</p></li>
<li><p><span id="宋轶十四-苏舜钦-10"></span>
苏舜钦除名居姑苏，唐询彦猷守湖州。苏与唐善，因拏舟自苏访之。时湖有报本长老居简，有异术，善知人，唐因谓居简使相苏，简曰：「试使来院中。」苏他日往过简，简乃设食具榻，留之竟日，遂留宿。中夜，简乃登苏卧榻，若听其息者，苏觉，乃胗其臂，若切脉然，良久曰：「来得也曷。」吴人谓曷如速。更无他语。他日，唐问简，简亦以前四言对之，唐亦不晓。苏将行，又过简，因问之曰：「『来得也曷』是何等语耶？」简从容曰：「若得一州县官，肯起否？」苏大不意，因不复言。而舜钦以明年蒙恩牵复为湖州别驾，遂不赴官，未几何物故。《明道杂志》。《群书类编故事》卷十四引《百家诗话》。</p></li>
<li><p><span id="宋轶十四-苏舜钦-11"></span>
苏子美谪居吴中，欲游丹阳，潘师旦深不欲其来，宣言于人，欲阻之。子美作《水调歌头》，有「拟借寒潭垂钓，又恐鸥鸟相猜，不肯傍青纶」之句，盖谓是也。《东轩笔录》卷十五。《宋朝事实类苑》卷三十五。《词林纪事》卷四。</p></li>
<li><p><span id="宋轶十四-苏舜钦-12"></span>
姑苏州学之南，积水弥数顷，旁有一小山，高下曲折相望，盖钱氏时广陵王所作。既积土山，因以其地潴水，今瑞光寺即其宅，而此其别圃也。庆历间，苏子美谪废，以四十千得之为居。旁水作亭，曰「沧浪」，欧阳文忠公诗所谓「清风明月本无价，可惜祇卖四万钱」者也。《石林诗话》卷上。《尧山堂外纪》卷四十九。《宋诗纪事》卷十四。《词林纪事》卷四。</p></li>
<li><p><span id="宋轶十四-苏舜钦-13"></span>
松江新作长桥，制度宏丽，前世所未有。苏子美《新桥对月》诗所谓「云头滟滟开金饼，水面沉沉卧彩虹」者是也。时谓此桥非此句雄伟不能称也。子美兄舜元，字才翁，诗亦遒劲多佳句，而世独罕传。其与子美紫阁寺联句，无媿韩、孟也，恨不得尽见之耳。《六一诗话》。《宋朝事实类苑》卷三十五。</p></li>
<li><p><span id="宋轶十四-苏舜钦-14"></span>
苏子美有《赠秘演师》诗，中有「垂颐孤坐若痴虎，眼吻开合犹光精」之句，人谓与演写真。演颔頟方厚，顾视徐缓，喉中舍其声，尝若鼾睡。然其始云「眼吻开合无光精」，演以浓笔涂去「无」字，自改为「犹」字，向子美诟之曰：「吾尚活，岂当曰『无光精』耶？」中又有一联云：「卖药得钱秪沽酒，一饮数斗犹惺惺。」又都抹去。苏曰：「吾之作谁敢点窜耶？」演曰：「君之诗出则传四海，吾不能断荤酒，为浮图罪人，何堪更为君诗所暴？」子美亦笑而从之。《湘山野录》卷下。《徐氏笔精》卷五。</p></li>
<li><p><span id="宋轶十四-苏舜钦-15"></span>
苏子美，庆历末谪居姑苏，以诗自放。一日，观鱼沧浪亭，有诗云：「我嗟不及游鱼乐，虚作人间半世人。」识者以为不祥。未几，果卒，年四十一，士大夫嗟惜之。《渑水燕谈录》卷七。《宋朝事实类苑》卷四十六。</p></li>
<li><p><span id="宋轶十四-苏舜钦-16"></span>
子美尝作《春睡》诗云：「身如蝉蜕一榻上，梦似杨花千里飞。」欧公见之，惊曰：「子美可念。」未几果卒。《王直方诗话》。《苕溪渔隐丛话》前集卷三十二。《诗林广记》后集卷七。《宋诗纪事》卷十四。</p></li>
<li><p><span id="宋轶十四-苏舜钦-17"></span>
见陈默<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%99%88%E9%BB%98-1">1</a>。</p></li>
<li><p><span id="宋轶十四-苏舜钦-18"></span>
尚书郎周越以书名盛行于天圣、景祐间，然字法软俗，殊无古气。梅尧臣作诗，务为清切闲淡，近代诗人鲜及也。皇祐已后，时人作诗尚豪放，甚者粗俗强恶，遂以成风。苏舜钦喜为健句，草书尤俊快，尝曰：「吾不幸写字为人比周越，作诗为人比梅尧臣，良可叹也。」盖欧阳公常目为苏、梅耳。《东轩笔录》卷十一。《临汉隐居诗话》。</p></li>
<li><p><span id="宋轶十四-苏舜钦-19"></span>
二苏皆工草，而舜钦先得名。《王氏谈录》。</p></li>
<li><p><span id="宋轶十四-苏舜钦-20"></span>
见石延年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E7%9F%B3%E5%BB%B6%E5%B9%B4-17">17</a>。</p></li>
<li><p><span id="宋轶十四-苏舜钦-21"></span>
见宋敏修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%AE%8B%E6%95%8F%E4%BF%AE-1">1</a>。</p></li>
</ol>
</div>
<div id="石延年" class="section level2">
<h2>
<span class="header-section-number">24.7</span> 石延年<a class="anchor" aria-label="anchor" href="#%E7%9F%B3%E5%BB%B6%E5%B9%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-石延年-1"></span>
石曼卿初登科，有人讼科场，覆考落数人，曼卿是其数。时方期集于兴国寺，符至，追所赐𠡠牒靴服，数人皆啜泣而起，曼卿独解靴袍还使人，露体戴幞头，复坐语笑，终席而去。次日，被黜者皆授三班借职。曼卿为一绝句曰：「无才且作三班借，请俸争如录事参。从此罢称乡贡进，且须走马东西南。」《梦溪笔谈》卷二十三。《孔氏谈苑》卷二。《诗话总龟》前集卷三十九。《古今诗话》。《宋朝事实类苑》卷六十三。《续墨客挥犀》卷八。《唐宋分门名贤诗话》卷七。《尧山堂外纪》卷四十四。《坚瓠戊集》卷三。</p></li>
<li><p><span id="宋轶十四-石延年-2"></span>
见范纯仁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E8%8C%83%E7%BA%AF%E4%BB%81-1">1</a>。</p></li>
<li><p><span id="宋轶十四-石延年-3"></span>
见范讽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E8%8C%83%E8%AE%BD-8">8</a>。</p></li>
<li><p><span id="宋轶十四-石延年-4"></span>
石曼卿任永静军通判日，眷官妓杨幼芳者甚厚。幼芳恃其势，自肆无惮。太守亦爱曼卿才，颇优容之。一日，大会宾佐，群妓皆集，独幼芳不至。屡遣人促之，抵暮方来，扬飏自若。太守由是发怒，呼五伯将笞之。曼卿惶遽下阶，折腰请曰：「幼芳姝媚可惜，某愿代受。」太守自引曼卿上，笑而释之。《续墨客挥犀》卷六。</p></li>
<li><p><span id="宋轶十四-石延年-5"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-9">9</a>。</p></li>
<li><p><span id="宋轶十四-石延年-6"></span>
见田况<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E7%94%B0%E5%86%B5-7">7</a>。</p></li>
<li><p><span id="宋轶十四-石延年-7"></span>
秘书省之西，切近大庆殿，故于殿廊辟角门子以相通。……以是诸学士多得繇角门子至大庆殿，纳凉于殿东偏。世传仁祖一日行从大庆殿，望见有醉人卧于殿陛间者，左右亟将呵遣，询之，曰：「石学士也。」迺石曼卿。仁庙遽止之，避从旁过。《铁围山丛谈》卷一。</p></li>
<li><p><span id="宋轶十四-石延年-8"></span>
石曼卿为集贤校理，微行倡馆，为不逞者所窘。曼卿醉，与之校，为街司所录。曼卿诡怪不羁，谓主者曰：「只乞就本厢科决，欲诘旦归馆供职。」厢帅不喻其谑，曰：「此必三馆吏人也。」杖而遣之。《梦溪笔谈》卷二十三。《拊掌录》。《宋朝事实类苑》卷六十六。《续墨客挥犀》卷七。《昨非庵日纂》二集卷十二。《宋稗类钞》卷六。</p></li>
<li><p><span id="宋轶十四-石延年-9"></span>
石曼卿隐于酒，谪仙之流也，善戏谑。尝出报慈寺，驭者失控，马惊，曼卿堕地。从吏惊遽，扶掖据鞍，市人聚观，意其必大诟怒。曼卿徐着一鞭，谓驭者曰：「赖我石学士也，若瓦学士，顾不破碎乎？」《冷斋夜话》卷八。《拊掌录》。《孔氏谈苑》卷二。《五杂组》卷十六。《尧山堂外纪》卷四十四。</p></li>
<li><p><span id="宋轶十四-石延年-10"></span>
石曼卿磊落奇才，知名当世，气貌雄伟，饮酒过人。有刘潜者，亦志义之士也，常与曼卿为酒敌。闻京师沙行王氏新开酒楼，遂往造焉，对饮终日，不交一言。王氏怪其所饮过多，非常人之量，以为异人，稍献肴果，益取好酒，奉之甚谨。二人饮自若，慠然不顾，至夕殊无酒色，相揖而去。明日都下喧传，王氏酒楼有二酒仙来饮。久之乃知刘、石也。《归田录》卷二。《东都事略》卷一百十五。《宋朝事实类苑》卷四十二。《宋稗类钞》卷四。</p></li>
<li><p><span id="宋轶十四-石延年-11"></span>
石曼卿、刘潜尝会饮于京师，酒楼主人知其贤，特为供设美酒嘉殽，终日不倦。既暮，主人具笔研，请题名，愿与其列。刘、石不得已，相顾曰：「捧研可也。」予往过嘉兴，造一人家园中坐，池亭上梁间有题名，其末云：「主人乞书。」予顾谓同行者曰：「此『乞书』字，便可对『捧研』也。」闻者亦笑。《扪虱新话》卷十五。</p></li>
<li><p><span id="宋轶十四-石延年-12"></span>
石曼卿一日谓秘演曰：「馆俸清薄，不得痛饮，且僚友镢之殆遍，奈何？」演曰：「非久引一酒主人奉谒，不可不见。」不数日，引一纳粟牛监簿者，高赀好义，宅在朱家曲，为薪炭市评，别第在繁台寺西，房缗日数十千。长谓演曰：「某虽薄有涯产，而身迹尘贱，难近清贵。慕师交游尽馆殿名士，或游奉有阙，无怯示及。」演因是之以谒曼卿，便令置宫醪十担为贽，列酝于庭，演为传刺。曼卿愕然问曰：「何人？」演曰：「前所谓酒主人者。」不得已因延之，乃问甲第何许，生曰：「一别舍介繁台之侧。」其生粗亦翔雅。曼卿闲语演曰：「繁台寺阁虚爽可爱，久不一登。」其生离席曰：「学士与大师果欲登阁，乞预宠谕，下处正与阁对，容具家蔌在阁迎候。」石因诺之。一日休沐，约演同登。演预戒生，生至期果陈具于阁，器皿精核，冠于都下。石、演高歌褫带，饮至落景，曼卿醉喜曰：「此游可纪。」以盆渍墨，濡巨笔以题云：「石延年曼卿同空门诗友老演登此。」生拜扣曰：「尘贱之人幸获陪侍，乞挂一名以光贱迹。」石虽大醉，犹握笔沉虑，无其策以拒之，遂目演，醉舞佯声讽之曰：「大武生牛也，捧砚用事可也。」竟不免，题云：「牛某捧砚。」永叔后以诗戏曰：「捧砚得全牛。」《湘山野录》卷下。《宋朝事实类苑》卷四十二。《何氏语林》卷二十八。《尧山堂外纪》卷四十四。《宋稗类钞》卷四。</p></li>
<li><p><span id="宋轶十四-石延年-13"></span>
石曼卿独行京师，一豪士揖之而语曰：「公幸过我家。」石许之，同入委巷，抵大第，藻饰宏丽，锦绣珠翠，殆非人间所拟。歌舞欢醉，丐书，为挥《筹笔驿诗》数篇。以金帛数百千赠之，复使驺从送还，恍然不知其谁。翼日，殆无复省所居矣。他日，遇诸涂，又遗以白金数两，谓曰：「诗中『意中流水远，愁外旧山青』，最为佳句。」《中山诗话》。《诗话总龟》前集卷十四。《尧山堂外纪》卷四十四。《宋稗类钞》卷二。《宋诗纪事》卷十。</p></li>
<li><p><span id="宋轶十四-石延年-14"></span>
石曼卿居蔡河下曲，隣有一豪家，日闻歌钟之声。其家僮仆数十人，常往来曼卿之门。曼卿呼一仆问豪为何人，对曰：「姓李氏，主人方二十岁，并无昆弟，家妾曳罗绮者数十人。」曼卿求欲见之，其人曰：「郎君素未尝接士大夫，他人必不可见，然喜饮酒，屡言闻学士能饮酒，意亦似欲相见，待试问之。」一日，果使人延曼卿，曼卿即著帽往见之，坐于堂上，久之，方出。主人著头巾，系勒帛，都不具衣冠，见曼卿，全不知拱揖之礼。引曼卿入一别馆，供帐赫然。坐良久，有二鬟妾各持一小槃至曼卿前，槃中红牙牌十余。其一槃是酒，凡十余品，令曼卿择一牌。其一槃肴馔名，令择五品。既而二鬟去，有群妓十余人，各执肴果乐器，妆服人品皆艳丽粲然。一妓酌酒以进，酒罢乐作，群妓执果肴者萃立其前，食罢则分列其左右，京师人谓之「软槃」。酒五行，群妓皆退，主人者亦翩然而入，略不揖客。曼卿独步而出。曼卿言豪者之状，懵然愚𫘤，殆不分菽麦，而奉养如此，极可怪也。他日试使人通郑重，则闭门不纳，亦无应门者。问其近邻，云：「其人未尝与人往还，虽邻家亦不识面。」古人谓之「钱痴」，信有之。《梦溪笔谈》卷九。《墨客挥犀》卷八。《宋朝事实类苑》卷四十一。《宋稗类钞》卷二。</p></li>
<li><p><span id="宋轶十四-石延年-15"></span>
石曼卿与刘潜、李冠为酒友。曼卿赴海州通判，将别，语潜曰：「到官可即来相见，寻约痛饮也。」既半载，往见。到倅厅门，其阍者迎谓曰：「自此入客位，勿高声也。」既见谒者，问知无官，请衣襕鞹。潜曰：「吾酒友也。」典客者曰：「公忽怒，既至此，无复去之理，我为借以衣。」不得已衣之。坐几两时，胸中不胜愤。典谒者言：「通判歇息，未敢传。」坐几三时，馁甚。忽报通判请，赞者请循廊。曼卿道服仙巾以就坐，不交一言，徐曰：「何来？」又久之曰：「何处安下？有阙示及。」一典客从旁赞曰：「通判尊重，不请久坐。」潜大怒索去。云：「献汤。」汤毕，又唱：「请临廊。」潜益愤，趋出。曼卿曳其腰带后曰：「刘十，我做得通判过否？扯了衣裳，吃酒去来！」遂仍旧狂饮，数日而罢。《默记》卷下。</p></li>
<li><p><span id="宋轶十四-石延年-16"></span>
石曼卿喜豪饮，与布衣刘潜为友。尝通判海州，刘潜来访之，曼卿迎之于石闼堰，与潜剧饮。中夜酒欲竭，顾船中有醋斗余，乃倾入酒中并饮之。至明日，酒醋俱尽。每与客痛饮，露发跣足，著械而坐，谓之「囚饮」；饮于木杪，谓之「巢饮」；以槀束之，引首出饮，复就束，谓之「鼈饮」；其狂纵大率如此。廨后为一庵，常卧其间，名之曰「扪虱庵」。未尝一日不醉。仁宗爱其才，尝对辅臣言，欲其戒酒，延年闻之，因不饮，遂成疾而卒。《梦溪笔谈》卷九。《续墨客挥犀》卷一。《绀珠集》卷十二。《群书类编故事》卷二十二。《何氏语林》卷二十五。《尧山堂外纪》卷四十四。《宋稗类钞》卷四。</p></li>
<li><p><span id="宋轶十四-石延年-17"></span>
苏舜钦、石延年辈，有名曰鬼饮、了饮、囚饮、鼈饮、鹤饮。鬼饮者，夜不以烧烛；了饮者，饮次挽歌哭泣而饮；囚饮者，露头围坐；鼈饮者，以毛席自裹其身，伸头出饮，毕，复缩之；鹤饮者，一杯复登树，下再饮耳。《画墁录》。</p></li>
<li><p><span id="宋轶十四-石延年-18"></span>
石曼卿谪海州日，使人拾桃核数斛，人迹不到处，以弹弓种之。不数年，桃花遍山谷中。《孙公谈圃》卷中。《宋稗类钞》卷四。</p></li>
<li><p><span id="宋轶十四-石延年-19"></span>
石曼卿，王氏婿也，以馆职通判海州。官满，载私盐两船至寿春，托知州王子野货之。时禁网宽赊，曼卿亦不为人所忌，于是市中公然卖学士盐。《孔氏谈苑》卷二。《何氏语林》卷二十五。《宋稗类钞》卷四。</p></li>
<li><p><span id="宋轶十四-石延年-20"></span>
康定中，河西用兵，石曼卿与〔吴〕安道奉使河东。既行，安道昼访夕思，所至郡县，考图籍，见守令，按视民兵、刍粟、山川、道路，莫不究尽利害，尚虑未足以副朝廷眷使之意。而曼卿饮酒吟诗若不为意者。一日，安道曰：「朝廷不以遵路不才，得与曼卿并命，今一道兵马粮喂虽已留意，而切惧愚不能烛事。以曼卿之才，如略加之意，则事无遗举矣。」曼卿笑曰：「国家大事，安敢忽邪？延年已熟计之矣。」因徐举将兵之勇怯，刍粮之多寡，山川之险易，道路之通塞，纎悉具备，如宿所经虑者。安道乃大惊服，以为天下之奇才，且叹其不可及也。《渑水燕谈录》卷四。《宋稗类钞》卷三。</p></li>
<li><p><span id="宋轶十四-石延年-21"></span>
近世集句，始于王荆公，然石曼卿已好为此体。京师有举子，夜观人家聚妇，徘徊不去，至排坠门扉。其家大怒，喧争，逻者领赴厢主，厢主以其举子，慰谕遣之。曼卿适过其傍，驻马集句赠之曰：「司空爱尔尔须知，月下推门更有谁。尀耐一双穷相眼，得便宜是落便宜。」《宋朝事实类苑》卷六十三引《李希声诗话》。</p></li>
<li><p><span id="宋轶十四-石延年-22"></span>
石曼卿官册府时，五鼓趋朝，见二举子系逻舍，望曼卿号呼请救，因驻马，召问卒长。曰：「昨夕里闬间有纳妇者，二子穴隙以窥，夜分乃被执。」曼卿力为挥解，卒长勉从之。二子叩头拜于马前。曼卿为按辔口占一绝云：「司空怜汝汝须知，月下敲门更有谁。叵耐一双穷相眼，得便宜是落便宜。」《西清诗话》卷下。《尧山堂外纪》卷四十四。</p></li>
<li><p><span id="宋轶十四-石延年-23"></span>
石曼卿自少以诗酒豪放自得，其气貌伟然，诗格奇峭，又工于书，笔画遒劲，体兼颜、柳，为世所珍。余家尝得南唐后主澄心堂纸，曼卿为余以此纸书其《筹笔驿诗》，诗，曼卿平生所自爱者，至今藏之，号为三绝，真余家宝也。曼卿卒后，其故人有见之者，云恍惚如梦中，言我今为鬼仙也，所主芙蓉城，欲呼故人往游，不得，忿然骑一素骡去如飞。其后又云，降于亳州一举子家，又呼举子去，不得，因留诗一篇与之。余亦略记其一联云：「莺声不逐春光老，花影长随日脚流。」神仙事怪不可知，其诗颇类曼卿平生，举子不能道也。《六一诗话》。《宋朝事实类苑》卷三十四。《尧山堂外纪》卷四十四。《玉芝堂谈荟》卷七。《宋诗纪事》卷十。</p></li>
<li><p><span id="宋轶十四-石延年-24"></span>
石延年曼卿为秘阁校理，性磊落，豪于诗酒。明道元年，以疾卒。曼卿平生与友人张生尤善，死后数日，张生梦曼卿骑青驴引数苍头过生，谓生曰：「我今已作鬼仙，召汝偕往。」生以母老，固辞久之，曼卿怒，登驴而去，顾生曰：「汝太劣，吾召汝安得不从！今当命补之同行矣。」后数日，补之遂卒。补之乃范讽字。《湘山野录》卷上。《茶香室三钞》卷二十。案：石延年卒于庆历元年。</p></li>
<li><p><span id="宋轶十四-石延年-25"></span>
石曼卿，天圣、宝元间以歌诗豪于一时，尝于平阳作《代意寄师鲁》一篇，词意深美，曰：「十年一梦花空委，依旧山河损桃李。雁声北去燕西飞，高楼日日春风里。眉黛石州山对起，娇波泪落妆如洗。汾河不断水南流，天色无情淡如水。」曼卿死后，故人关咏梦曼卿曰：「延年平生作诗多矣，独常自以为《代平阳》一首最为得意，而世人罕称之。能令予此诗盛传于世，在永言尔。」咏觉，增广其词为曲，度以《迷仙引》，于是人争歌之。他日，复梦曼卿谢焉。《渑水燕谈录》卷七。《宋朝事实类苑》卷三十四。《宋诗纪事》卷十。</p></li>
</ol>
</div>
<div id="刘-潜" class="section level2">
<h2>
<span class="header-section-number">24.8</span> 刘　潜<a class="anchor" aria-label="anchor" href="#%E5%88%98-%E6%BD%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-刘潜-1"></span>
见石延年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E7%9F%B3%E5%BB%B6%E5%B9%B4-10">10</a>。</p></li>
<li><p><span id="宋轶十四-刘潜-2"></span>
见石延年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E7%9F%B3%E5%BB%B6%E5%B9%B4-15">15</a>。</p></li>
<li><p><span id="宋轶十四-刘潜-3"></span>
见石延年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E7%9F%B3%E5%BB%B6%E5%B9%B4-16">16</a>。</p></li>
<li><p><span id="宋轶十四-刘潜-4"></span>
刘潜以淄州职官权知郓州平阴事。一日，与客饮驿亭，左右报太夫人暴疾，潜驰归，已不救矣。潜抱母一恸而绝。其妻见潜死，复抚潜尸，大号而卒。时人伤之曰：「子死于孝，妻死于义，孝义之美，并集其家。」《倦游杂录》。《宋朝事实类苑》卷五十三。《续墨客挥犀》卷一。</p></li>
</ol>
</div>
<div id="张-景" class="section level2">
<h2>
<span class="header-section-number">24.9</span> 张　景<a class="anchor" aria-label="anchor" href="#%E5%BC%A0-%E6%99%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-张景-1"></span>
见柳开<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9F%B3%E5%BC%80-8">8</a>。</p></li>
<li><p><span id="宋轶十四-张景-2"></span>
见穆修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E7%A9%86%E4%BF%AE-5">5</a>。</p></li>
<li><p><span id="宋轶十四-张景-3"></span>
张晦之景以古学尚气义，走河朔，与冀州一侠少游。后侠者不轨，事败，景亦连继，捕之甚急，遂改姓名李田，遁窜四海。所至即题曰：「我非东方儿木子也，不是牛耕土田也，欲识我踪迹，一气万物母。」盖景尝撰《河东柳先生集序》，破题曰：「一气，万物之母也。」世尽知之。景所以遍题者，亦欲导于知己。简寂观道士陈履常善奏章，能游神于冥寞。景以李田姓名谒之，求奏一章以决休否，陈许之。一夕，天虚夜清，冠简精恪，自初夜抱章俯伏于露坛，后夜方起，起忽谴之曰：「阴冥之事尔尚欺之，况人间乎？吾上及三清，下逮九幽，阅籍无李田者。子以欺阴，固无休征矣。」景终于一散官，寿不五十。陈康肃尧咨知荆南，怜其道穷，为葬于龙山落帽台，碑以表其墓焉。庐在荆江之沲阴，枯桑废田，子孙凋零，尽为渔樵佣估。《湘山野录》卷下。</p></li>
<li><p><span id="宋轶十四-张景-4"></span>
张景隐居不仕，仁宗召见，问曰：「卿在江陵何处居？」对曰：「两岸绿杨遮虎渡，一湾芳草护龙洲。」又问：「所食何物？」曰：「新粟米炊鱼子饭，嫩冬瓜煮鼈裙羹。」《尧山堂外纪》卷四十九。《坚瓠癸集》卷四。《宋稗类钞》卷七。</p></li>
</ol>
</div>
<div id="萧-贯" class="section level2">
<h2>
<span class="header-section-number">24.10</span> 萧　贯<a class="anchor" aria-label="anchor" href="#%E8%90%A7-%E8%B4%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-萧贯-1"></span>
萧贯少时梦至一宫殿，群女如神仙。一人授纸云：「此衍波牋，烦赋《晓寒歌》。」贯授笔立成，云：「十二峣关隐空绿，兽猊呀酒椒壁馥。渴乌涓涓不相续，辘轳欲转霏红玉。百刻香残陨莲烛，五龙吐水漫寒桨。红绡佩鱼无左珰，两两悬足瞻扶桑。红萍半规出波面，回首觚棱九霞绚。鸣鞘远从天上来，大剑高冠满前殿。」仙曰：「子诗甚有奇语，异日必贵。」《豫章诗话》卷三。《宋诗纪事》卷八。</p></li>
<li><p><span id="宋轶十四-萧贯-2"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-47">47</a>。</p></li>
</ol>
</div>
<div id="杜-默" class="section level2">
<h2>
<span class="header-section-number">24.11</span> 杜　默<a class="anchor" aria-label="anchor" href="#%E6%9D%9C-%E9%BB%98"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-杜默-1"></span>
濮人杜默师雄，少有逸才，尤长于歌篇。师事石守道，〔石守道〕作《三豪诗》以遗之，称默为「歌豪」，石曼卿「诗豪」，永叔「文豪」。《渑水燕谈录》卷七。</p></li>
<li><p><span id="宋轶十四-杜默-2"></span>
石守道作《三豪诗》，谓曼卿豪于诗，永叔豪于文，杜默豪于歌，故诗云：「师雄二十二，笔距猛如鹰。玉川月蚀句，意欲相凭陵。」而欧公亦有诗云：「南山有鸣凤，其音和自清。鸣于有道国，出则天下平。杜默东土秀，能吟凤凰声。作诗几百篇，长歌仍短行。」杜默，濮州人，师雄其字，谓豪于歌者。有《送守道六子诗》云「圣人门前大虫」及「推倒杨朱墨翟，扶起仲尼周公」之句。默诗谓之豪者，岂近是耶？《王直方诗话》。《诗话总龟》前集卷八。《宋诗纪事》卷二十七。</p></li>
<li><p><span id="宋轶十四-杜默-3"></span>
石介作《三豪诗》，云曼卿豪于诗，永叔豪于辞，师雄豪于歌。永叔亦赠杜默师雄诗云：「赠之《三豪》篇，而我滥一名。」默歌少见于世，有云：「学海波中老龙，夫子门前大虫。」皆此类语。永叔不诮者，此公恶争名，且为介讳也。默豪气，正是江东学究饮私酒，食瘴死牛肉，醉饱后所发也。作诗狂怪至卢仝、马异极矣，若更求奇，便作杜默矣。《仇池笔记》卷上。</p></li>
<li><p><span id="宋轶十四-杜默-4"></span>
石守道尝作《三豪诗》，谓石曼卿豪于诗，欧阳永叔豪于文，杜默豪于歌。默，濮州人，有《送守道赴太学六字歌》，其豪句云：「头角惊杀虾蟹，学海波中老龙。爪距逐出狐兔，圣人门前大虫。推倒杨朱墨翟，扶起仲尼周公。一条路出瓮口，几程身在云中。水浸山影倒碧，春着花梢半红。」因此歌，得在三豪之列。《尧山堂外纪》卷四十五。</p></li>
<li><p><span id="宋轶十四-杜默-5"></span>
和州士人杜默，累举不成名，性英傥不覊。因过乌江，入谒项王庙。时正被酒霑醉，才炷香拜讫，径升偶坐，据神颈拊其首而恸，大声语曰：「大王，有相亏者！英雄如大王，而不能得天下。文章如杜默，而进取不得官，好亏我。」语毕，又大恸，泪如迸泉。庙祝畏其必获罪，强扶以下，掖之而出，犹回首长叹，不能自释。祝秉烛检视，神像垂泪亦未已。《夷坚三志》辛卷八。《五杂组》卷十六。《坚瓠丁集》卷三。</p></li>
<li><p><span id="宋轶十四-杜默-6"></span>
杜默为诗，多不合律，故言事不合格者为「杜撰」。《野客丛书》卷二十。《尧山堂外纪》卷四十五。参见盛度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9B%9B%E5%BA%A6-10">10</a>。</p></li>
</ol>
</div>
<div id="江休复" class="section level2">
<h2>
<span class="header-section-number">24.12</span> 江休复<a class="anchor" aria-label="anchor" href="#%E6%B1%9F%E4%BC%91%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-江休复-1"></span>
江邻几善为诗，清淡有古风。苏子美坐进奏院事谪官，后死吴中。江作诗云：「郡邸狱冤谁与辩，皋桥客死世同悲。」用事甚精当。尝有古诗云：「五十践衰境，加我在明年。」论者谓莫不用事，能令事如己出，天然浑厚，乃可言诗，江得之矣。江天质淳雅，喜饮酒、鼓琴、围棋。人以酒召之，未尝不往，饮未尝不醉，已醉眠，人强起饮之，亦不辞也。或不能归，即留宿人家，商度风韵，陶靖节之比。江尝通判庐州，有酒官善琴，以坐局不得出，江日就之，郡中沙门、羽士及里氓能棋者数人，呼与同往。郡人见之习熟，因画为图：前列驺导，有一人骑马青盖，其后沙门、羽士、褐衣数人，葛巾芒𪨗累累相寻，意思萧散。惜时无名手，此画不足传后，何必减嵇、阮也。《中山诗话》。《杼情录》。《诗话总龟》前集卷四十五。《宋朝事实类苑》卷四十一。</p></li>
<li><p><span id="宋轶十四-江休复-2"></span>
江邻几学士在馆阁，有时名，诸公多欲引之，而邻几流落不偶，与故相吴正宪相善。时有一僧能相人，且善医，游江、吴二家。无几，江被召修起居注，吴相甚喜。一日谓僧曰：「江舍人修注，殊可贺也。」僧愀然曰：「事未可知。」吴诘其故，僧曰：「江舍人金形人，于法当贵，而留滞至今，久不解其故，近方能了耳。」吴曰：「何也？」僧曰：「非佳金，铅金耳。修注当日在君侧，本朝火德，铅在火侧，安能久也？」吴亦未以为信，后百余日，江得肺疾不起。《明道杂志》。</p></li>
<li><p><span id="宋轶十四-江休复-3"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-110">110</a>。</p></li>
</ol>
</div>
<div id="陈-亚" class="section level2">
<h2>
<span class="header-section-number">24.13</span> 陈　亚<a class="anchor" aria-label="anchor" href="#%E9%99%88-%E4%BA%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-陈亚-1"></span>
陈亚，扬州人，仕至太常少卿，年七十卒，盖近世滑稽之雄也。尝著药名诗百余首，行于世。若「风月前湖近，轩窗半夏凉」，「棋怕腊寒呵子下，衣嫌春暖宿纱裁」及《赠祈雨僧》云「无雨若还过半夏，和师晒作葫芦羓」之类，极为脍炙。又尝知祥符县，亲故多干借车牛，亚亦作药名诗曰：「地居京界足亲知，倩借寻常无歇时。但看车前牛领上，十家皮没五家皮。」览者无不绝倒。亚常言：「药名用于诗，无所不可，而斡运曲折，使各中理，在人之智思耳。」或曰：「延胡索可用乎？」亚曰：「可。」沉思久之，因朗吟曰：「布袍袖里怀漫剌，到处迁延胡索人。此可赠游谒穷措大。」闻者莫不大笑。《青箱杂记》卷一。《宋朝事实类苑》卷六十四。《有宋佳话》。《尧山堂外纪》卷四十五。《宋稗类钞》卷六。</p></li>
<li><p><span id="宋轶十四-陈亚-2"></span>
陈亚，维扬人，仕至太常少卿。性好谐谑，尝著《药名诗》行于世。幼孤，育于舅家。舅姓李，为医工，人呼为「衙推」。亚登第，人皆贺其舅。亚有诗云：「张公吃酒李公醉，自古人言信有之。陈亚今年新及第，满城人贺李衙推。」《梅磵诗话》卷上。《类说》卷五十五引《大酒清话》。</p></li>
<li><p><span id="宋轶十四-陈亚-3"></span>
〔陈亚〕少为杭州于潜令，好以利口谑浪，人或厌之。太守马忠肃因其趋附戒之。俄有通刺谒者，称大词郎李过庭，公骂曰：「何人家子弟？」亚率尔云：「李趋儿。」公徐悟之，大笑。《诗话总龟》前集卷三十八。《尧山堂外纪》卷四十五。</p></li>
<li><p><span id="宋轶十四-陈亚-4"></span>
〔陈〕亚与章郇公同年友善，郇公当轴，将用之，而为言者所抑。亚作药名《生查子》陈情献之，曰：「朝廷数擢贤，旋占凌霄路。自是郁陶人，险难无移处。　　也知没药疗饥寒，食薄何相悮。大幅纸连粘，甘草归田赋。」……亚又自为亚字谜曰：「若教有口便哑，且要无心为恶。中间全没肚肠，外面强生棱角。」《青箱杂记》卷一。《宋朝事实类苑》卷六十四。《尧山堂外纪》卷四十五。</p></li>
<li><p><span id="宋轶十四-陈亚-5"></span>
陈少常亚以滑稽著称，蔡君谟尝以其名戏之曰：「陈亚有心终是恶。」陈即复曰：「蔡襄无口便成衰。」时以为名对。为殿中丞日，知岭南恩州，到任作书与新旧曰：「使君之五马双旌，名目而已；螃蟹之一文两个，真实不虚。」又尝曰：「平生之对最亲切者，是红生对白熟者也。」《倦游杂录》。《宋朝事实类苑》卷六十七。《诗话总龟》前集卷三十八。《舆地纪胜》卷九十八。《续墨客挥犀》卷五。《寓简》卷十。《尧山堂外纪》卷四十五。</p></li>
<li><p><span id="宋轶十四-陈亚-6"></span>
陈郎中亚有滑稽雄声，知润州，治迹无状，浙宪马卿等欲按之。至则陈已先觉。廉按讫，宪车将起，因觞于甘露寺阁，至卒爵，宪目曰：「将注子来郎中处满着。」陈惊起遽拜，宪讶曰：「何谓，何谓！」陈曰：「不敢望满，但得成资保全而去，举族大幸也。」马笑曰：「岂有此事！」既而竟不敢发。有陋儒者，贡所业，举止凡下，陈玩之曰：「试请口占盛业。」生曰：「某卷中有《方地为舆赋》。」诵破题曰：「粤有大德，其名曰坤。」陈应声曰：「吾闻子此赋久矣，得非下句云：『非讲经之座主，乃傅法之沙门乎？』」满座大笑。《湘山野录》卷上。《宋朝事实类苑》卷六十七。参见张亢<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E5%BC%A0%E4%BA%A2-7">7</a>。</p></li>
<li><p><span id="宋轶十四-陈亚-7"></span>
陈亚性滑稽，知润州，幕中有上官弼，亚所亲信，任满将去，亚曰：「何以见教？」弼曰：「郎中才行无玷，但调谑过差。」亚笑曰：「君乃上官弼也，如下官口何？」弼笑而去。《类说》卷四十七引《遯斋闲览》。《尧山堂外纪》卷四十五。</p></li>
<li><p><span id="宋轶十四-陈亚-8"></span>
〔陈〕亚性宽和，累典名藩，皆有遗爱。然颇真率，无威仪，吏不甚惧。行坐常弄瓢子，不离怀袖，尤喜唱清和乐。知越州时，每拥骑自衙庭出，或由鉴湖缓辔而归，必敲镫代拍，潜唱彻三十六遍然后已，亦其性也。《砚岗笔志》。《青箱杂记》卷一。</p></li>
<li><p><span id="宋轶十四-陈亚-9"></span>
陈恭公以待制知扬，性严重，少游宴。时陈少常亚罢官居乡里，一日上谒，公谓曰：「近何著述？」亚曰：「止作得一谜。」因谓之曰：「四个脚子直上，四个脚子直下，经年度岁不曾下，若下，不是风起便雨下。」公思之良久，曰：「殊不晓，请言其旨。」亚曰：「两个茶床相合也。」「方欲以此为对，然不晓风雨之说。」亚笑曰：「乃待制厅上茶床也。苟或宴会，即悭值风，涩值雨也。」公为之启齿，复为之开樽。《倦游杂录》。《宋朝事实类苑》卷六十五。</p></li>
<li><p><span id="宋轶十四-陈亚-10"></span>
陈亚郎中性滑稽，尝为药名诗百首。其美者有「风雨前湖夜，轩窗半夏凉」，不失诗家之体。其鄙者有《赠乞雨自曝僧》云：「不雨若令过半夏，定应作胡芦巴。」又咏《上元夜游人》云：「但看车前牛领上，十家皮没五家皮。」蔡君谟尝嘲之曰：「陈亚有心终是恶。」亚应声曰：「蔡襄除口便成衰。」《温公续诗话》。</p></li>
<li><p><span id="宋轶十四-陈亚-11"></span>
〔陈〕亚自为《名赞》云：「有口如哑，无心作恶。中心本无一物，外面多许棱角。」有仆黄兴，外厨煮料，置猪蹄其中，小婢如僧窃食之。兴讼于公，公曰：「正合占诗。」云：「如僧清早厨边过，偷却黄兴料里蹄。」《类说》卷五十五引《大酒清话》。</p></li>
<li><p><span id="宋轶十四-陈亚-12"></span>
有僧岁旱市中求雨，陈亚作药名诗赠云：「无雨若还经半夏，和师变作葫芦巴。」寿州有娼魁肥，亚问是何处人？曰：「本是淝上人。」亚笑曰：「我唤作是淝下人。」《类说》卷五十五引《大酒清话》。</p></li>
<li><p><span id="宋轶十四-陈亚-13"></span>
杨球上陈亚大卿启云：「伏惟某官，诗礼名家，孔门上哲。」公戏答诗曰：「蒙君遗长牋，语意如何说？请看身上衣，裩中本无蝎。」又嗤人面黑诗曰：「笑似乌梅裂，啼如豉汁流。眉间粘帖子，已上是幞头。」《类说》卷五十五引《大酒清话》。</p></li>
<li><p><span id="宋轶十四-陈亚-14"></span>
陈亚少卿，蓄书数千卷，名画数十轴，平生之所宝者。晚年退居，有华亭双鹤唳，怪石一株尤奇峭，与异花数十本，列植于所居，为诗以戒子孙：「满室图书杂典坟，华亭仙客岱云根。他年若不和花卖，便是吾家好子孙。」亚死未几，皆散落民间矣。《渑水燕谈录》卷九。《清波杂志》卷四。《何氏语林》卷十九。《尧山堂外纪》卷四十五。《坚瓠已集》卷二。《宋稗类钞》卷四。《宋诗纪事》卷七。</p></li>
</ol>
</div>
<div id="张-先" class="section level2">
<h2>
<span class="header-section-number">24.14</span> 张　先<a class="anchor" aria-label="anchor" href="#%E5%BC%A0-%E5%85%88"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-张先-1"></span>
先世旧藏吴兴张氏《十咏图》一卷，乃张子野图其父维平生诗，有十首也。其一《太守马太卿会六老于南园》。……会直斋陈振孙贰卿方修《吴兴志》，……为之跋云：「庆历六年，吴兴郡守宴六老于南园，酒酣赋诗，安定胡先生瑗教授湖学，为序其事。六人者，工部侍郎郎简年七十九，司封员外郎范说年八十六，卫尉寺丞张维年九十一，俱致仕。刘余庆年九十二，周守中年九十五，吴琰年七十二，皆有子弟列爵于朝。刘，殿中丞述之仲父；周，大理丞颂之父；吴，大理丞知几之父也。诗及序刻石园中，园废，石亦不存。其事见图经及安定《言行录》。余尝考之：郎简，杭人也，或尝寓于湖。范说，咸平三年进士，同学究出身。周颂，天圣八年进士。刘、吴盛族，述与知几皆有名迹可见，独张维无所考。近周明叔史君得古画三幅，号《十咏图》者，乃维所作诗也。首篇即南园宴集所赋，孙觉莘老序之，其略云云，于是始知维为子野之父也。」《齐东野语》卷十五。</p></li>
<li><p><span id="宋轶十四-张先-2"></span>
本朝有两张先，皆字子野。一则枢密副使逊之孙，与欧阳文忠同在洛阳幕府，其后文忠为作墓志铭，称其「志守端真，临事敢决」者。一乃与东坡先生游，东坡推为前辈，诗中所谓「诗人老去莺莺在，公子归来燕燕忙」，能为乐府，号「张三影」者。《玉照新志》卷一。</p></li>
<li><p><span id="宋轶十四-张先-3"></span>
本朝有两张先，皆字子野。其一博州人，天圣三年进士，欧阳公为作墓志。其一天圣八年进士，则吾州人也。二人名姓字偶皆同，而又适同时，不可不知也。《齐东野语》卷十五。</p></li>
<li><p><span id="宋轶十四-张先-4"></span>
〔秀州〕花月亭，有小碑，乃张先子野「云破月来花弄影」乐章，云得句于此亭也。《入蜀记》卷一。</p></li>
<li><p><span id="宋轶十四-张先-5"></span>
张子野云：往岁吴兴守滕子京席上见小妓兜娘，赏其佳色，后十年再见于京口，绝非当时容态。感之，作诗云：「十载芳洲抚白苹，移舟弄水赏青春。当时自倚青春力，不信东风解误人。」《侯鲭录》卷二。《尧山堂外纪》卷四十六。</p></li>
<li><p><span id="宋轶十四-张先-6"></span>
丞相领京兆，辟张先都官通判。一日，张议事府中，再三未答。晏公作色，操楚语曰：「本为辟贤，会贤会道『无物似情浓』，今日却来此事公事。」《画墁录》。</p></li>
<li><p><span id="宋轶十四-张先-7"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-29">29</a>。</p></li>
<li><p><span id="宋轶十四-张先-8"></span>
张先，字子野，尝与一尼私约。其老尼性严。每卧于池岛中一小阁上，俟夜深人静，其尼潜下梯，俾子野登阁相遇。临别，子野不胜惓惓，作《一丛花》词以道其怀曰：「伤高伤远几时穷。无物似情浓。离愁正引千丝乱，更南北、飞絮蒙茸。归骑渐遥，征尘不断，何处认郎踪。　　双鸳池沼水溶溶。南北小桥通。横看画阁黄昏后，又还是、新月朦胧。沈思细恨，不如桃李，犹解嫁东风。」《古今词话》。《绿窗新话》卷上。</p></li>
<li><p><span id="宋轶十四-张先-9"></span>
张先子野郎中《一丛花》词云：「怀高望远几时穷，无物似情浓。离魂正引千丝乱，更南陌、香絮蒙蒙。嘶骑渐遥，征尘不断，何处认郎踪。　　双鸳池沼水溶溶，南北小桡通。梯横画阁黄昏后，又还是、斜月朦胧。沈思细恨，不如桃杏，犹解嫁东风。」一时盛传。欧阳永叔尤爱之，恨未识其人。子野家南地，以故至都，谒永叔，阍者以通。永叔倒屣迎之，曰：「此乃『桃杏嫁东风』郎中。」《过庭录》。《黄嬭余话》卷五。《宋诗纪事》卷十二。《词林纪事》卷四。</p></li>
<li><p><span id="宋轶十四-张先-10"></span>
欧阳文忠公见张安陆，迎谓曰：「好『云破月来花弄影』。」《中山诗话》。</p></li>
<li><p><span id="宋轶十四-张先-11"></span>
张子野郎中善歌词，尝作《天仙子》云：「云破月来花弄影。」士大夫皆称之。子野初谒欧公，迎之坐，语曰：「好『云破月来花弄影』。」恨相见之晚也。有客谓张子野曰：「人皆谓公为张三中，即心中事，眼中泪，意中人也。」公曰：「何不目我三影？」客不晓。公曰：「『云破月来花弄影』，『娇柔懒起，帘压卷花影』，『柳径无人，坠风絮无影』。此予平生所得意也。」《古今诗话》。《诗话总龟》前集卷四十二。《苕溪渔隐丛话》前集卷三十七。《西湖游览志余》卷十。《尧山堂外纪》卷四十六。《湖山便览》卷七。《坚瓠丙集》卷四。</p></li>
<li><p><span id="宋轶十四-张先-12"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-43">43</a>。</p></li>
<li><p><span id="宋轶十四-张先-13"></span>
尚书郎张先善著词，有云「云破月来花弄影」，「帘幕卷花影」，「堕轻絮无影」，世称诵之，号张三影。《后山诗话》。《类说》卷五十六。</p></li>
<li><p><span id="宋轶十四-张先-14"></span>
尚书郎张先，字子野，尝有诗云：「浮萍断处见山影」，又长短句云：「云破月来花弄影」，又云：「隔墙送过秋千影」，并脍炙人口，世谓「张三影」。《高斋诗话》。《道山清话》。</p></li>
<li><p><span id="宋轶十四-张先-15"></span>
子野晚年，风韵未已，尝宠一姬，颇艳丽，但姬亦士族，不肯立名，子野以「六娘」呼之。而子野闺中性严，坚便名，子野不得已，以「绿杨」呼之，盖取其声音与「六娘」相近也。既而不相容，将欲逐去之。子野乃作《蝶恋花》一曲，以寓惓惓之意。云：「移得绿杨栽后院。学舞宫腰，二月青犹短。不比灞陵多送远。残丝乱絮东西岸。　　几叶小眉寒不展。莫唱阳关，真个肠先断。分付与春休细看。条条自是离人怨。」绿杨将行，子野更作《浪淘沙令》以送别云：「肠断送韶华。为惜杨花。雪毬摇曳逐风斜。容易著人容易去，飞过谁家。　　聚散苦咨嗟。无计留他。行人洒泪滴流霞。今日画堂歌舞地，明日天涯。」《湖录经籍考》卷五引《古今词话》。</p></li>
<li><p><span id="宋轶十四-张先-16"></span>
尚书郎张先子野，杭州人。善戏谑，有风味。见杭妓有弹琴者，忽抚掌曰：「异哉！此筝不见许时，乃尔黑瘦耶？」《苏轼文集》卷七十一。《宋诗纪事》卷十二。</p></li>
<li><p><span id="宋轶十四-张先-17"></span>
杭妓胡楚、龙靓，皆有诗名。胡云：「不见当时丁令威，年来处处是相思。若将此恨同芳草，却恐青青有尽时。」张子野老于杭，多为官妓作词，与胡而不及靓。靓献诗云：「天与群芳十样葩，独分颜色不堪夸。牡丹芍药人题遍，自分身如鼓子花。」子野于是为作词也。《后山诗话》。《宋诗纪事》卷九十七。</p></li>
<li><p><span id="宋轶十四-张先-18"></span>
张子野老于杭，多为官妓作词，而不及龙靓。靓献诗曰：「天与群芳十样葩，独怜颜色不堪夸。牡丹芍药人题遍，自分身如鼓子花。」子野于是为作《望江南》词云：「青楼宴，靓女荐瑶杯。一曲白云江月满，际天拖练夜潮来。人物误瑶台。　　醺醺酒，拂拂上双腮。媚脸已非朱淡粉，香红全胜雪笼梅。标格外尘埃。」《青泥莲花记》卷十二。《尧山堂外纪》卷五十三。</p></li>
<li><p><span id="宋轶十四-张先-19"></span>
张子野年八十五，尚闻买妾。陈述古作杭守，东坡作倅，述古令东坡作诗，云：「锦里先生自笑狂，莫欺九尺鬓毛苍。诗人老去莺莺在，公子归来燕燕忙。柱下相君犹有齿，江南刺史已无肠。平生谬作安昌客，略遣彭宣到后堂。」诗人谓张籍，公子谓张祐，柱下张苍，安昌张禹，皆使姓张事。《侯鲭录》卷七。</p></li>
<li><p><span id="宋轶十四-张先-20"></span>
张先郎中，字子野，能为诗及乐府，至老不衰。居钱塘，苏子瞻作倅时，先年已八十余，视听尚精强，家犹畜声妓，子瞻尝赠以诗云：「诗人老去莺莺在，公子归来燕燕忙。」盖全用张氏故事戏之。先和云：「愁似鳏鱼知夜永，嬾同蝴蝶为春忙。」极为子瞻所赏。然俚俗多喜传咏先乐府，遂掩其诗声，识者皆以为恨云。《石林诗话》卷下。《苕溪渔隐丛话》前集卷三十七。《宋诗纪事》卷十二。</p></li>
<li><p><span id="宋轶十四-张先-21"></span>
张子野年八十五犹聘妾，东坡作诗所谓「诗人老去莺莺在，公子归来燕燕忙」是也。荆公亦有诗云：「篝火尚能书细字，邮筩还肯寄新诗。」其精力如此，宜其未能息心于粉白黛绿之间也。坡复有《赠张刁二老诗》，有「共成一百七十岁」之句，则子野年益高矣。故其末章云：「惟有诗人被磨折，金钗零落不成行。」《韵语阳秋》卷十九。</p></li>
<li><p><span id="宋轶十四-张先-22"></span>
吾昔自杭移高密，与杨元素同舟，而陈令举、张子野皆从吾过李公择于湖，遂与刘孝叔俱至松江。夜半月出，置酒垂虹亭上。子野年八十五，以歌词闻于天下，作《定风波令》，其略云：「见说贤人聚吴分。试问，也应旁有老人星。」坐客欢甚，有醉倒者。此乐未尝忘也。《东坡志林》卷一。《词林纪事》卷四。参见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-44">44</a>。</p></li>
<li><p><span id="宋轶十四-张先-23"></span>
张子野往玉仙观，中路逢谢媚卿，初未相识，但两相闻名。子野才韵既高，谢亦秀色出世，一见慕悦，目色相授。张领其意，缓辔久之而去，因作《谢池春慢》，以叙一时之遇。词云：「缭绕重院，静闻有、啼莺到。绣被堆余寒，画幕明新晓。朱槛连天阔，飞絮知多少。径莎平，池水渺。日长风静，花影闲相照。　　尘香拂马，逢谢女，城南道。秀艳过施粉，多媚生轻笑。鬭色鲜衣薄，碾玉双蝉小。欢难偶，春过了。琵琶流韵，都入相思调。」《古今词话》。《绿窗新话》卷上。《词林纪事》卷四。</p></li>
</ol>
</div>
<div id="柳三复" class="section level2">
<h2>
<span class="header-section-number">24.15</span> 柳三复<a class="anchor" aria-label="anchor" href="#%E6%9F%B3%E4%B8%89%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-柳三复-1"></span>
鞠，皮为之，实以毛，蹙蹋而戏。见《霍去病传》注：「穿城蹋鞠。」晚唐已不同矣。归氏子弟嘲皮日休云：「八片尖皮砌作毬，火中燂了水中揉。一包闲气如常在，惹踼招拳卒未休。」今柳三复能之，述曰：「背装花屈膝，屈，口勿反。白打大廉斯。进前行两步，跷后立多时。」柳欲见晋公无由，会公蹴毬后园，偶迸出，柳挟取之，因怀所业，戴毬以见公。出书再拜者三，每拜，毬起复于背膂幞头间，公乃笑而奇之，遂延于门下。然弟子拜师，常礼也，独毬多贱人能之，每见劳于富贵子弟，莫不拜谢而去，此师拜弟子也。术不可不慎，此亦可喻大云。《中山诗话》。</li>
</ol>
</div>
<div id="柳-永" class="section level2">
<h2>
<span class="header-section-number">24.16</span> 柳　永<a class="anchor" aria-label="anchor" href="#%E6%9F%B3-%E6%B0%B8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-柳永-1"></span>
柳永耆卿以歌词显名于仁宗朝，官为屯田员外郎，故世号「柳屯田」。《却扫编》卷下。</p></li>
<li><p><span id="宋轶十四-柳永-2"></span>
仁宗留意儒雅，务本理道，深斥浮艳虚薄之文。初，进士柳三变好为淫冶讴歌之曲，传播四方。尝有《鹤冲天》词云：「忍把浮名，换了浅斟低唱。」及临轩放榜，特落之，曰：「且去浅斟低唱，何要浮名！」景祐元年方及第，后改名永，方得磨勘转官。《能改斋漫录》卷十六。《词林纪事》卷四。</p></li>
<li><p><span id="宋轶十四-柳永-3"></span>
柳三变字景庄，一名永，字耆卿，喜作小词，然薄于操行。当时有荐其才者，上曰：「得非填词柳三变乎？」曰：「然。」上曰：「且去填词。」由是不得志，日与獧子纵游娼馆酒楼间，无复检约，自称云：「奉圣旨填词柳三变。」《艺苑雌黄》。《苕溪渔隐丛话》后集卷三十九。《诗话总龟》后集卷三十二。《尧山堂外纪》卷四十五。《宋诗纪事》卷十三。《词林纪事》卷四。</p></li>
<li><p><span id="宋轶十四-柳永-4"></span>
柳三变，景祐末登进士第，少有俊才，尤精乐章。后以疾更名永，字耆卿。皇祐中，久困选调，入内都知史某爱其才而怜其潦倒，会教坊进新曲《醉蓬莱》，时司天台奏：「老人星见。」史乘仁宗之悦，以耆卿应制。耆卿方冀进用，欣然走笔，甚自得意，词名《醉蓬莱慢》。比进呈，上见首有「渐」字，色若不悦。读至「宸游凤辇何处」，乃与御制真宗挽词暗合，上惨然。又读至「太液波翻」，曰：「何不言『波澄』！」乃掷之于地。永自此不复进用。《渑水燕谈录》卷八。《唐宋诸贤绝妙词选》卷五。《尧山堂外纪》卷四十五。《词林纪事》卷七。</p></li>
<li><p><span id="宋轶十四-柳永-5"></span>
柳耆卿祝仁宗皇帝圣寿，作《醉蓬莱》一曲云：「渐亭皋叶下，陇首云飞，素秋新霁。华阙中天，锁葱葱佳气。嫩菊黄深，拒霜红浅，近宝阶香砌。玉宇无尘，金茎有露，碧天如水。　　正值升平，万机多暇，夜色澄鲜，漏声迢递。南极星中，有老人呈瑞。此际宸游，凤辇何处，动管弦清脆。太液波翻，披香帘卷，月明风细。」此词一传，天下皆称妙绝。盖中间误使「宸游凤辇」挽章句，耆卿作此词，惟务钩摘好语，却不参考出处。仁宗皇帝览而恶之。及御注差注至耆卿，抹其名曰：「此人不可仕宦，尽从他花下浅斟低唱。」由是沦落贫窘。终老无子，掩骸僧舍。京西妓者，鸠钱葬于枣阳县花山。既出郊原，有浪子数人戏曰：「这大伯做鬼也爱打哄。」其后遇清明日，游人多狎饮坟墓之侧，谓之「吊柳七」。《古今词话》。《岁时广记》卷十七。</p></li>
<li><p><span id="宋轶十四-柳永-6"></span>
柳三变游东都南、北二巷，作新乐府，骫骳从俗，天下咏之，遂传禁中。仁宗颇好其词，每对酒，必使侍从歌之再三。三变闻之，作宫词号《醉蓬莱》，因内官达后宫，且求其助。仁宗闻而觉之，自是不复歌其词矣。会改京官，乃以无行黜之。后改名永，仕至屯田员外郎。《后山诗话》。《词林纪事》卷四。</p></li>
<li><p><span id="宋轶十四-柳永-7"></span>
祖宗时，选人初任荐举，本不限以成考。景祐中，柳三变为睦州推官，以歌词为人所称，到官方月余，吕蔚知州事即荐之。郭劝为侍御史，因言三变释褐到官始逾月，善状安在，而遽荐论？因诏州县官，初任未成考不得举，后遂为法。《石林燕语》卷六。</p></li>
<li><p><span id="宋轶十四-柳永-8"></span>
柳三变既以调忤仁庙，吏部不放改官。三变不能堪，诣政府，晏公曰：「贤俊作曲子么？」三变曰：「祇如相公亦作曲子。」公曰：「殊虽作曲子，不曾道『绿线慵拈伴伊坐』。」柳遂退。《画墁录》。</p></li>
<li><p><span id="宋轶十四-柳永-9"></span>
柳耆卿与孙相何为布衣交。孙知杭州，门禁甚严。耆卿欲见之不得，作《望海潮》词，往谒名妓楚楚曰：「欲见孙相，恨无门路，若因府会，愿借朱唇歌于孙相公之前。若问谁为此词，但说柳七。」中秋府会，楚楚宛转歌之，孙即日迎耆卿预坐。《古今词话》。《绿窗新话》卷下。《青泥莲花记》卷十三。《尧山堂外纪》卷四十五。《词林纪事》卷四。</p></li>
<li><p><span id="宋轶十四-柳永-10"></span>
孙何帅钱塘，柳耆卿作《望海潮》词赠之，云：「东南形胜，三吴都会，钱塘自古繁华。烟柳画桥，风帘翠幕，参差十万人家。云树绕隄沙。怒涛卷霜雪，天堑无涯。市列珠玑，户盈罗绮、竞豪奢。　　重湖叠𪩘清佳。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙，乘醉听箫皷，吟赏烟霞。异日图将好景，归去凤池夸。」此词流播，金主亮闻歌，欣然有慕于「三秋桂子，十里荷花」，遂起投鞭渡江之志。近时谢处厚诗云：「谁把杭州曲子讴，荷花十里桂三秋。那知草木无情物，牵动长江万里愁。」《鹤林玉露 》丙编卷一。《钱塘遗事》卷一。《西湖游览志余》卷十。《坚瓠乙集》卷二。《宋稗类钞》卷五。《词林纪事》卷四。</p></li>
<li><p><span id="宋轶十四-柳永-11"></span>
范蜀公少与柳耆卿同年，爱其才美，闻作乐章，尝嗟曰：「谬其用心。」谢事之后，亲旧间盛唱柳词，复叹曰：「仁庙四十二年太平，吾身为史官二十年，不能赞述，而耆卿能尽形容之。」《古今合璧事类备要》后集卷四十二。《宋诗纪事》卷十四。</p></li>
<li><p><span id="宋轶十四-柳永-12"></span>
柳耆卿尝在江淮惓一官妓，临别，以杜门为期。既来京师，日久未还，妓有异图。耆卿闻之怏怏。会朱儒林往江淮，柳因作《击梧桐》以寄之曰：「香靥深深，孜孜媚媚，雅格奇容天与。自识伊来，便有怜才心素。临歧再约同欢，定是都把身心相许。又恐恩情易破难成，未免千般思虑。　近日书来，寒暄而已，苦没忉忉言语。便认得听人教当，拟把前言轻负。见说兰台宋玉，多才多艺善词赋。试与问、朝朝暮暮，行云何处去。」妓得此词，遂负媿竭产，泛舟来辇下，遂终身从耆卿焉。《古今词话》。《绿窗新话》卷上。《青泥莲花记》卷七。</p></li>
<li><p><span id="宋轶十四-柳永-13"></span>
周月仙，余杭名妓也。柳耆卿年甫二十五岁，来宰兹郡，造玩江楼于水浒，每召月仙至楼歌唱，调之，不从。柳缉知与隔渡黄员外昵，每夜乘舟往来，乃密令艄人至半渡强嬴勾之，月仙不得已从焉，惆怅作诗一绝云：「自叹身为妓，遭淫不敢言。羞归明月渡，懒上载花船。」明日，耆卿召佐酒，酒半，柳歌前诗，月仙大惭，因与耆卿欢洽。耆卿喜，作诗曰：「佳人不自奉耆卿，却驾孤舟犯夜行。残月晓风杨柳弄，肯教辜负此时情。」自此，日夕常侍耆卿，耆卿亦因此日损其名。《尧山堂外纪》卷四十五。</p></li>
<li><p><span id="宋轶十四-柳永-14"></span>
柳耆卿作《倾杯·秋景》一阕，忽梦一妇人云：「妾非今世人，曾作诗云：『明月斜，秋风冷。今夜故人来不来，教人立尽梧桐影。』数百年无人称道，公能用之。」梦觉说其事，世传乃鬼谣也。《古今词话》。《苕溪渔隐丛话》后集卷三十八。</p></li>
<li><p><span id="宋轶十四-柳永-15"></span>
〔耆卿〕流落不偶，卒于襄阳。死之日，家无余财，群妓合金，葬之于南门外，每春月上冢，谓之「吊柳七」。《方舆胜览》卷十一。《宋诗纪事》卷十三。《词林纪事》卷四。</p></li>
<li><p><span id="宋轶十四-柳永-16"></span>
柳耆卿风流俊迈，闻于一时。既死，葬于枣阳县花山。远近之人，每遇清明日，多载酒肴饮于耆卿墓侧，谓之「吊柳会」。《独醉杂志》卷四。《东南纪闻》卷三。《宋诗纪事》卷十三。</p></li>
<li><p><span id="宋轶十四-柳永-17"></span>
余仕丹徒，尝见一西夏归朝官云：「凡有井水饮处，即能歌柳词。」言其传之广也。永终屯田员外郎，死旅殡润州僧寺。王和甫为守时，求其后不得，乃为出钱葬之。《石林避暑录话》卷三。《宋稗类钞》卷五。</p></li>
<li><p><span id="宋轶十四-柳永-18"></span>
见韩维<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%B4-26">26</a>。</p></li>
<li><p><span id="宋轶十四-柳永-19"></span>
坡、谷同游凤池寺，坡公举对云：「张丞相之佳篇，昔曾三到。」山谷即答云：「柳屯田之妙句，那更重来。」时称名对。《独醒杂志》卷二。</p></li>
<li><p><span id="宋轶十四-柳永-20"></span>
邢州开元寺僧法明，落魄不检，嗜酒好博，每饮至大醉，惟唱柳永词，由是乡人莫不侮之。或有召斋者，则不赴，有召饮者，则欣然而从。酒酣，乃讴柳词数阕而后已。日以为常，如是者十余年，里巷小儿，皆目为风和尚。一日忽谓寺众曰：「吾明日当逝，汝等无出，观吾往焉。」众僧笑曰：「岂有是哉？」翌日晨起，法明乃摄衣就坐，遽呼众曰：「吾往矣，当留一颂而去。」众僧惊愕，急起以听，法明曰：「平生醉里颠蹶，醉里却有分别。今宵酒醒何处？杨柳岸，晓风残月。」言讫，跏趺而逝。《宋朝事实类苑》卷四十四。《五灯会元》卷十六。</p></li>
<li><p><span id="宋轶十四-柳永-21"></span>
见刘岑<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%88%98%E5%B2%91-1">1</a>。</p></li>
</ol>
</div>
<div id="柳彦辅" class="section level2">
<h2>
<span class="header-section-number">24.17</span> 柳彦辅<a class="anchor" aria-label="anchor" href="#%E6%9F%B3%E5%BD%A6%E8%BE%85"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-柳彦辅-1"></span>
〔黄〕太史乙酉生，是时有柳彦辅者，乃耆卿之孙，善阴阳，能决人生死，谓太史向后灾难，大抵见于六十以下。太史六十一贬宜州以卒，则彦辅之言信矣。《瓮牖闲评》卷七。</li>
</ol>
</div>
<div id="释法明" class="section level2">
<h2>
<span class="header-section-number">24.18</span> 释法明<a class="anchor" aria-label="anchor" href="#%E9%87%8A%E6%B3%95%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-释法明-1"></span>
见柳永<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%9F%B3%E6%B0%B8-20">20</a>。</li>
</ol>
</div>
<div id="吴-感" class="section level2">
<h2>
<span class="header-section-number">24.19</span> 吴　感<a class="anchor" aria-label="anchor" href="#%E5%90%B4-%E6%84%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-吴感-1"></span>
吴感，字应之，以文章知名。……居小市桥，有侍姬曰红梅，因以名其阁。尝作《折红梅》词曰：「喜轻澌初泮，微和渐入、芳郊时节。春消息，夜来斗觉，红梅数枝争发。玉溪仙馆，不是个、寻常标格。化工别与、一种风情，似匀点臙脂，染成香雪。　重吟细阅。比繁杏夭桃，品流真别。只愁共、彩云易散，冷落谢池风月。凭谁向说，三弄处、龙吟休咽。大家留取，倚阑干，闻有花堪折，劝君须折。」其词传播人口，春日郡宴，必使倡人歌之。《中吴纪闻》卷一。《浩然斋雅谈》卷上。《词苑丛谈》卷三。《词林纪事》卷三。</li>
</ol>
</div>
<div id="邱-浚" class="section level2">
<h2>
<span class="header-section-number">24.20</span> 邱　浚<a class="anchor" aria-label="anchor" href="#%E9%82%B1-%E6%B5%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-邱浚-1"></span>
殿中丞邱浚，多言人也。尝在杭谒珊禅师，珊见之殊傲。俄顷有州将子弟来谒，珊降阶接，礼甚恭。浚不能平，子弟退，乃问珊曰：「和尚接浚甚傲，而接州将子弟乃尔恭耶？」珊曰：「接是不接，不接是接。」浚勃然起，掴珊数下，乃徐曰：「和尚莫怪，打是不打，不打是打。」《明道杂志》。</li>
</ol>
</div>
<div id="丘-濬" class="section level2">
<h2>
<span class="header-section-number">24.21</span> 丘　濬<a class="anchor" aria-label="anchor" href="#%E4%B8%98-%E6%BF%AC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-丘濬-1"></span>
丘濬寺丞失意，遍游诸郡。至山阳，郡守屡召之夜饮，翌日作诗曰：「丑却天下美人面，正得世间君子心。」郡将它日再为文字饮以谢之。……又至五羊，赠太守诗曰：「碧睛蛮婢头蒙布，黑面胡儿耳带环。几处楼台皆枕水，四周城郭半围山。」又诗曰：「堦上腥臊堆蚬子，口中浓血吐槟榔。」又诗曰：「风腥蛮市合，日上瘴云红。」太守见之，不怿。《诗话总龟》前集卷三十七引《翰府名谈》。</li>
</ol>
</div>
<div id="丘-瑃" class="section level2">
<h2>
<span class="header-section-number">24.22</span> 丘　瑃<a class="anchor" aria-label="anchor" href="#%E4%B8%98-%E7%91%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-丘瑃-1"></span>
丘瑃十岁谒陈州太守曰：「前日寺中闻射，因成诗云：『殿宇时闻燕雀喧，虚庭尽日少人行。孤吟独坐情何限，时喜风传中鹄声。』」守喜，令对「弱柳丝丝搓绿线」，曰：「春云片片揭新绵。」《古今诗话》。《诗话总龟》前集卷二。《新安志》卷十。案：《宋诗纪事》卷十一作丘濬诗。</li>
</ol>
</div>
<div id="杨-备" class="section level2">
<h2>
<span class="header-section-number">24.23</span> 杨　备<a class="anchor" aria-label="anchor" href="#%E6%9D%A8-%E5%A4%87"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-杨备-1"></span>
杨备郎中，天圣中为长溪令，梦中忽作诗云：「月俸蚨钱数甚微，不知从宦几时归。东吴一片烟波在，欲问何人买钓矶。」及寤，心潜异之。明道初，宰华亭。俄丁内艰，遂家于吴中，乐其风土之美，安而弗迁。因悟梦中所作，几于前定。尝效白体作「我爱姑苏好」十章。居吴中既久，土风人物皆深详之，又作《姑苏百题》诗，每题笺释其事，至今行于世。《中吴纪闻》卷五。《吴郡志》卷五十。《宋诗纪事》卷十七。</li>
</ol>
</div>
<div id="张-球" class="section level2">
<h2>
<span class="header-section-number">24.24</span> 张　球<a class="anchor" aria-label="anchor" href="#%E5%BC%A0-%E7%90%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-张球-1"></span>
见吕夷简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%90%95%E5%A4%B7%E7%AE%80-50">50</a>。</li>
</ol>
</div>
<div id="张宗永" class="section level2">
<h2>
<span class="header-section-number">24.25</span> 张宗永<a class="anchor" aria-label="anchor" href="#%E5%BC%A0%E5%AE%97%E6%B0%B8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-张宗永-1"></span>
张宗永，华州人，倜傥不羁，善为诗。宝元中，以职官知长安县。时郑州陈相尹京兆，宗永尝以事失公意。公有别业，在杜县间。宗永知公好绝句诗，乘闲诣之，大书二韵云：「乔松翠竹绝纤埃，门对南山尽日开。应是主人贪报国，功成名遂不归来。」庄督录以闻。公览而善之，待之如初。《墨客挥犀》卷九。《倦游杂录》。《诗话总龟》前集卷十五。《宋朝事实类苑》卷三十五。《宋诗纪事》卷十五。</li>
</ol>
</div>
<div id="彭举正" class="section level2">
<h2>
<span class="header-section-number">24.26</span> 彭举正<a class="anchor" aria-label="anchor" href="#%E5%BD%AD%E4%B8%BE%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-彭举正-1"></span>
见张士逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%BC%A0%E5%A3%AB%E9%80%8A-21">21</a>。</li>
</ol>
</div>
<div id="曾-巩" class="section level2">
<h2>
<span class="header-section-number">24.27</span> 曾　巩<a class="anchor" aria-label="anchor" href="#%E6%9B%BE-%E5%B7%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-曾巩-1"></span>
曾密公讳易占，字不疑。……行次南都而卒，时公子南丰先生子固已名重于世，适留京师，而杜祁公以故相居宋，自来逆旅，为办后事。公既不偶以卒，再娶朱夫人，年未三十，无以自存，领诸孤归里中。南丰昆弟六人，久益漻落。与长弟曅应举，每不利于春官。里人有不相悦者，为诗以嘲之曰：「三年一度举场开，落杀曾家两秀才。有似簷间双燕子，一双飞去一双来。」南丰不以介意，力教诸弟不怠。嘉祐初，与长弟及次弟牟、文肃公、妹婿王补之无咎、王彦深几，一门六人，俱列乡荐。既将入都赴省试，子婿拜别朱夫人于堂下，夫人叹曰：「是中得一人登名，吾无憾矣。」榜出唱第，皆在上列，无有遗者。楚俗，遇元夕第三夜，多以更阑时微行听人语言，以卜一岁之通塞。子固兄弟被荐时，有乡士黄其姓者亦预同升，黄面有瘢，俚人呼为「黄痘子」。诸曾俱往赴省试，朱夫人亦以收灯夕往闾巷听之，闻妇人酬酢造酱法云：「都得都得，黄荳子也得。」已而捷音至。《挥麈后录》卷六。</p></li>
<li><p><span id="宋轶十四-曾巩-2"></span>
曾子固舍人为太平州司户时，张伯玉璪作守，欧公、王荆公诸人，皆与伯玉书，以子固属之，伯玉殊不为礼。一日，就设厅召子固，作大排，唯宾主二人，亦不交一谈也。既而召子固于书室，谓子固曰：「人谓公为曾夫子，必无所不学也。」子固辞避而退。一日，请子固作《六经阁记》，子固屡作，终不可其意，乃谓子固曰：「吾试为之。」即令子固书曰：「六经阁者，诸子百家皆在焉，不书，尊经也。」其下文不能具载。又令子固问书传中隐晦事，其应答如流，子固大服，始有意广读异书矣。《紫微诗话》。《邵氏闻见后录》卷十五。《宋名臣言行录》后集卷九。《何氏语林》卷九。《宋稗类钞》卷五。参见张伯玉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E5%BC%A0%E4%BC%AF%E7%8E%89-3">3</a>。</p></li>
<li><p><span id="宋轶十四-曾巩-3"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-165">165</a>。</p></li>
<li><p><span id="宋轶十四-曾巩-4"></span>
见陈师道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html#%E5%AE%8B%E8%BD%B6%E4%BA%8C%E5%8D%81%E5%9B%9B-%E9%99%88%E5%B8%88%E9%81%93-1">1</a>。</p></li>
<li><p><span id="宋轶十四-曾巩-5"></span>
曾巩罢齐州，州人绝桥杜门，抵夜，乘间乃得去。《古事比》卷二十三。</p></li>
<li><p><span id="宋轶十四-曾巩-6"></span>
曾巩知襄州日，朝廷遣使按水利，振流民者，各辨辟三两选人充勾当公事。巩一日宴诸使者，座客有言，昨夕三鼓，大星坠于西南，有声甚厉，次又有一小星随之。巩曰：「小星必天狗下勾当公事也。」《倦游杂录》。《宋朝事实类苑》卷六十五。《何氏语林》卷二十八。</p></li>
<li><p><span id="宋轶十四-曾巩-7"></span>
曾公巩，字子固，在官有所市易，取贾必以薄，予贾必以厚；于门生故吏，以币交者，一无所受。福州无职田，岁鬻园蔬，收其直自入，常三四十万。公曰：「太守与民争利，可乎？」罢之。后至者亦不复取也。《言行龟鉴》卷二。《自警编》卷二。</p></li>
<li><p><span id="宋轶十四-曾巩-8"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-109">109</a>。</p></li>
<li><p><span id="宋轶十四-曾巩-9"></span>
曾子固性矜汰多于傲忽。元丰中为中书舍人，因白事都堂。时章子厚为门下侍郎，谓之曰：「向见舍人《贺明堂礼成表》，真天下奇作也。」曾一无辞让，但复问曰：「比班固《典引》如何？」章不答，语同列曰：「我道休撩拨。」盖自悔失言也。徐德占虽与子固俱为江西人，然生晚不及相接。子固中间流落外郡十余年，迨复还朝。而德占骤进至御史中丞。中丞在法不许出谒，而子固亦不过之。德占以其先进，欲一识其人。因朝路相值，迎接甚恭。子固却立曰：「君是何人？」德占因自叙。子固曰：「君便是徐禧耶？」颔之而去。《曲洧旧闻》卷十。《何氏语林》卷二十六。《宋稗类钞》卷四。</p></li>
<li><p><span id="宋轶十四-曾巩-10"></span>
曾子固作中书舍人还朝，自恃前辈，轻蔑士大夫。徐德占为中丞，越次揖子固甚恭谨。子固问：「贤是谁？」德占曰：「禧姓徐。」子固答曰：「贤便是徐禧？」禧大怒而忿然曰：「朝廷用某作御史中丞，公岂有不知之理？」其后，子固除翰林学士，德占密疏罢之，又攻罢修《五朝史》。《默记》卷中。</p></li>
<li><p><span id="宋轶十四-曾巩-11"></span>
舒王嗜佛书，曾子固欲讽之，未有以发之也。居一日，会于南昌，少顷，潘延之亦至。延之谈禅，舒王问其所得，子固熟视之。已而又论人物，曰：「某人可秤。」子固曰：「弇用老而逃佛，亦可一秤。」舒王曰：「子固失言也，善学者读其书，惟理之求。有合吾心者，则樵牧之言犹不废。言而无理，周、孔所不敢从。」子固笑曰：「前言第戏之耳。」《冷斋夜话》卷六。《何氏语林》卷十三。</p></li>
</ol>
</div>
<div id="马-道" class="section level2">
<h2>
<span class="header-section-number">24.28</span> 马　道<a class="anchor" aria-label="anchor" href="#%E9%A9%AC-%E9%81%93"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-马道-1"></span>
治平中，有吉州吉水令，忘其姓名，治邑严酷。有野人马道为《啄木》诗讽之曰：「翠翎迎日动，红嘴响烟萝。不顾泥丸及，唯贪得食多。才离枯朽木，又上最高柯。吴楚园林阔，忙忙争奈何。」令见其诗，稍缓刑。时人目曰「马啄木」。《诗话总龟》前集卷一引《翰府名谈》。《陔余丛考》卷三十八引《翰苑名谈》。</li>
</ol>
</div>
<div id="章友直" class="section level2">
<h2>
<span class="header-section-number">24.29</span> 章友直<a class="anchor" aria-label="anchor" href="#%E7%AB%A0%E5%8F%8B%E7%9B%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十四-章友直-1"></span>
章友直伯益以篆得名，召至京师翰林院篆字。待诏数人闻其名，然心未之服。俟其至，俱来见之，云：「闻先生之艺久矣，愿见笔法，以为模式。」伯益命粘纸各数张，作二图，即令泚墨濡毫。其一纵横各作十九画，成一棋局；其一作十圆圈，成一□射帖。其笔之粗细，间架疏密，无毫发之失。诸人见之，大惊叹服，再拜而去。《墨庄漫录》卷八。《宋稗类钞》卷七。</p></li>
<li><p><span id="宋轶十四-章友直-2"></span>
章氏煎，友直之女，工篆书，传其家学。友直执笔，自高壁直落至地如引绳，而煎亦能如其父，以篆笔画棋局，笔笔匀正，纵横如一。《书史会要》卷六。《宋诗纪事》卷二十三。</p></li>
</ol>
</div>
<div id="王英英" class="section level2">
<h2>
<span class="header-section-number">24.30</span> 王英英<a class="anchor" aria-label="anchor" href="#%E7%8E%8B%E8%8B%B1%E8%8B%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-王英英-1"></span>
楚州有官妓王英英，善笔札，学颜鲁公体；蔡襄复教以笔法，晚年作大字甚佳。梅圣俞赠之诗云：「山阳女子大字书，不学常流事梳洗。亲传笔法中郎孙，妙作蚕头鲁公体。」英英貌甚陋，固云「不事梳洗」。中郎孙，君谟也。《临汉隐居诗话》。</li>
</ol>
</div>
<div id="李琵琶" class="section level2">
<h2>
<span class="header-section-number">24.31</span> 李琵琶<a class="anchor" aria-label="anchor" href="#%E6%9D%8E%E7%90%B5%E7%90%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十四-李琵琶-1"></span>
〔田宣简〕初登大科，通守金陵日，有李琵琶者，本建康伶人，国除时十余岁，逮兹近八十。因宴席呼出，犹能饮巨觥。陈叙平昔，历历可听，辞容不甚追怆，若无情人。《珍席放谈》卷下。</li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B"><span class="header-section-number">24</span> 宋人轶事汇编卷十四</a></li>
<li><a class="nav-link" href="#%E6%AC%A7%E9%98%B3%E4%BF%AE"><span class="header-section-number">24.1</span> 欧阳修</a></li>
<li><a class="nav-link" href="#%E6%AC%A7%E9%98%B3%E6%99%94"><span class="header-section-number">24.2</span> 欧阳晔</a></li>
<li><a class="nav-link" href="#%E6%A2%85%E5%B0%A7%E8%87%A3"><span class="header-section-number">24.3</span> 梅尧臣</a></li>
<li><a class="nav-link" href="#%E5%B0%B9-%E6%B4%99"><span class="header-section-number">24.4</span> 尹　洙</a></li>
<li><a class="nav-link" href="#%E8%8B%8F%E8%88%9C%E5%85%83"><span class="header-section-number">24.5</span> 苏舜元</a></li>
<li><a class="nav-link" href="#%E8%8B%8F%E8%88%9C%E9%92%A6"><span class="header-section-number">24.6</span> 苏舜钦</a></li>
<li><a class="nav-link" href="#%E7%9F%B3%E5%BB%B6%E5%B9%B4"><span class="header-section-number">24.7</span> 石延年</a></li>
<li><a class="nav-link" href="#%E5%88%98-%E6%BD%9C"><span class="header-section-number">24.8</span> 刘　潜</a></li>
<li><a class="nav-link" href="#%E5%BC%A0-%E6%99%AF"><span class="header-section-number">24.9</span> 张　景</a></li>
<li><a class="nav-link" href="#%E8%90%A7-%E8%B4%AF"><span class="header-section-number">24.10</span> 萧　贯</a></li>
<li><a class="nav-link" href="#%E6%9D%9C-%E9%BB%98"><span class="header-section-number">24.11</span> 杜　默</a></li>
<li><a class="nav-link" href="#%E6%B1%9F%E4%BC%91%E5%A4%8D"><span class="header-section-number">24.12</span> 江休复</a></li>
<li><a class="nav-link" href="#%E9%99%88-%E4%BA%9A"><span class="header-section-number">24.13</span> 陈　亚</a></li>
<li><a class="nav-link" href="#%E5%BC%A0-%E5%85%88"><span class="header-section-number">24.14</span> 张　先</a></li>
<li><a class="nav-link" href="#%E6%9F%B3%E4%B8%89%E5%A4%8D"><span class="header-section-number">24.15</span> 柳三复</a></li>
<li><a class="nav-link" href="#%E6%9F%B3-%E6%B0%B8"><span class="header-section-number">24.16</span> 柳　永</a></li>
<li><a class="nav-link" href="#%E6%9F%B3%E5%BD%A6%E8%BE%85"><span class="header-section-number">24.17</span> 柳彦辅</a></li>
<li><a class="nav-link" href="#%E9%87%8A%E6%B3%95%E6%98%8E"><span class="header-section-number">24.18</span> 释法明</a></li>
<li><a class="nav-link" href="#%E5%90%B4-%E6%84%9F"><span class="header-section-number">24.19</span> 吴　感</a></li>
<li><a class="nav-link" href="#%E9%82%B1-%E6%B5%9A"><span class="header-section-number">24.20</span> 邱　浚</a></li>
<li><a class="nav-link" href="#%E4%B8%98-%E6%BF%AC"><span class="header-section-number">24.21</span> 丘　濬</a></li>
<li><a class="nav-link" href="#%E4%B8%98-%E7%91%83"><span class="header-section-number">24.22</span> 丘　瑃</a></li>
<li><a class="nav-link" href="#%E6%9D%A8-%E5%A4%87"><span class="header-section-number">24.23</span> 杨　备</a></li>
<li><a class="nav-link" href="#%E5%BC%A0-%E7%90%83"><span class="header-section-number">24.24</span> 张　球</a></li>
<li><a class="nav-link" href="#%E5%BC%A0%E5%AE%97%E6%B0%B8"><span class="header-section-number">24.25</span> 张宗永</a></li>
<li><a class="nav-link" href="#%E5%BD%AD%E4%B8%BE%E6%AD%A3"><span class="header-section-number">24.26</span> 彭举正</a></li>
<li><a class="nav-link" href="#%E6%9B%BE-%E5%B7%A9"><span class="header-section-number">24.27</span> 曾　巩</a></li>
<li><a class="nav-link" href="#%E9%A9%AC-%E9%81%93"><span class="header-section-number">24.28</span> 马　道</a></li>
<li><a class="nav-link" href="#%E7%AB%A0%E5%8F%8B%E7%9B%B4"><span class="header-section-number">24.29</span> 章友直</a></li>
<li><a class="nav-link" href="#%E7%8E%8B%E8%8B%B1%E8%8B%B1"><span class="header-section-number">24.30</span> 王英英</a></li>
<li><a class="nav-link" href="#%E6%9D%8E%E7%90%B5%E7%90%B6"><span class="header-section-number">24.31</span> 李琵琶</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-02.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
