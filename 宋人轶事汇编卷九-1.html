<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>18 宋人轶事汇编卷九 | 历史上的一些人</title>
<meta name="author" content="林峰">
<meta name="description" content="18.1 王　曾  王沂公之父见字纸遗坠，必掇拾以香汤洗烧之。一夕，梦宣圣拍其背曰：「汝何以重吾字纸之勤也？恨汝老矣，无可成就。他日当令曾参来汝家受生，显大门户。」未几，果生一男，遂命名曾，后果状元及第。《吹剑四录》。《七修类稿》卷四十九引《文昌化书》。 王沂公曾，青州人。郊居，门直大路，夹以槐阴，两大槐夹路，交枝连理，是岁公生，作相之祥也。《新编分门古今类事》卷十五引《沂公言行录》。...">
<meta name="generator" content="bookdown 0.26 with bs4_book()">
<meta property="og:title" content="18 宋人轶事汇编卷九 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="18.1 王　曾  王沂公之父见字纸遗坠，必掇拾以香汤洗烧之。一夕，梦宣圣拍其背曰：「汝何以重吾字纸之勤也？恨汝老矣，无可成就。他日当令曾参来汝家受生，显大门户。」未几，果生一男，遂命名曾，后果状元及第。《吹剑四录》。《七修类稿》卷四十九引《文昌化书》。 王沂公曾，青州人。郊居，门直大路，夹以槐阴，两大槐夹路，交枝连理，是岁公生，作相之祥也。《新编分门古今类事》卷十五引《沂公言行录》。...">
<meta name="twitter:card" content="summary">
<meta name="twitter:title" content="18 宋人轶事汇编卷九 | 历史上的一些人">
<meta name="twitter:description" content="18.1 王　曾  王沂公之父见字纸遗坠，必掇拾以香汤洗烧之。一夕，梦宣圣拍其背曰：「汝何以重吾字纸之勤也？恨汝老矣，无可成就。他日当令曾参来汝家受生，显大门户。」未几，果生一男，遂命名曾，后果状元及第。《吹剑四录》。《七修类稿》卷四十九引《文昌化书》。 王沂公曾，青州人。郊居，门直大路，夹以槐阴，两大槐夹路，交枝连理，是岁公生，作相之祥也。《新编分门古今类事》卷十五引《沂公言行录》。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">6</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">7</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">8</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">9</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">10</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">11</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">12</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">13</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">14</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">15</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">16</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">17</span> 宋人轶事汇编卷八</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">18</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">19</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">20</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">21</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">22</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">23</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">24</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">25</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">26</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">27</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">28</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">29</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">30</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">31</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">32</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">33</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">34</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">35</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">36</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">37</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">38</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">40</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">41</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">42</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">43</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">44</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">45</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">46</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">47</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">48</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">49</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">50</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">51</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">52</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">53</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">54</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">55</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">56</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">57</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">58</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">59</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">60</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">61</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">62</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">63</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">64</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">65</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">66</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">67</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">68</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">69</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">70</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">71</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">72</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">73</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">74</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">75</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">76</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">77</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">78</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">79</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">80</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">81</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">82</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">83</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">84</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">85</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">86</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">87</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">88</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">89</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">90</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷九-1" class="section level1">
<h1>
<span class="header-section-number">18</span> 宋人轶事汇编卷九<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1"><i class="fas fa-link"></i></a>
</h1>
<div id="王-曾" class="section level2">
<h2>
<span class="header-section-number">18.1</span> 王　曾<a class="anchor" aria-label="anchor" href="#%E7%8E%8B-%E6%9B%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-王曾-1"></span>
王沂公之父见字纸遗坠，必掇拾以香汤洗烧之。一夕，梦宣圣拍其背曰：「汝何以重吾字纸之勤也？恨汝老矣，无可成就。他日当令曾参来汝家受生，显大门户。」未几，果生一男，遂命名曾，后果状元及第。《吹剑四录》。《七修类稿》卷四十九引《文昌化书》。</p></li>
<li><p><span id="宋轶九-王曾-2"></span>
王沂公曾，青州人。郊居，门直大路，夹以槐阴，两大槐夹路，交枝连理，是岁公生，作相之祥也。《新编分门古今类事》卷十五引《沂公言行录》。</p></li>
<li><p><span id="宋轶九-王曾-3"></span>
〔王文正公〕尝适江左，护外丧，度京口，大风起，舟子请急舣焉。公念赴丧事宜不得缓，促遂行。顾前后舟皆欲覆，公所乘独安然以济，闻者叹异之。《名臣碑传琬琰集》中卷四十四引富弼《王文正公曾行状》。</p></li>
<li><p><span id="宋轶九-王曾-4"></span>
王公曾、张公咏、钱若水微时，谒华山陈希夷求相，欲以学仙者。希夷谓王、张曰：「尔辈非仙才，王当为宰辅。」顾张，取纸笔遗之，张曰：「悟矣，推吾入闹中耶。」又谓钱曰：「余不足以知子，当见白阁道者。」钱遂造之，道者曰：「君急流中勇退人也。」其后，王果拜相，张位至八座，历试中外，以才显。钱为枢臣。《涧泉日记》卷下。</p></li>
<li><p><span id="宋轶九-王曾-5"></span>
予尝爱王沂公曾布衣时，以所业贽吕文穆公蒙正，卷有《早梅》句云：「雪中未问和羹事，且向百花头上开。」文穆曰：「此生次第已安排作状元宰相矣。」后皆尽然。《湘山野录》卷上。《诗话总龟》前集卷三。《古今诗话》。《唐宋分门名贤诗话》卷一。《新编分门古今类事》卷十四。《宋朝事实类苑》卷三十六引《魏王语录》。《孔氏谈苑》卷二。《魏公谭训》卷四。《蓬窗日录》卷七。《尧山堂外纪》卷四十四。《宋稗类钞》卷二。《宋诗纪事》卷七引《历代吟谱》。</p></li>
<li><p><span id="宋轶九-王曾-6"></span>
内黄傅珏者，以财雄大名。……珏不力于学，弁鹖碌碌下僚，独能知人。尝坐都市，阅公卿车骑之过者，言它日位所至，无毫发差。初不能相术，每曰：「予自得于心，亦不能解也。」尝寓北海，王沂公曾始就乡举，珏偶俟其姻于棘围之外，遇之，明日，以双笔要而遗之，曰：「公必冠多士，位宰相，它日无相忘。」闻者皆笑。珏不为怍，遂定交，倾赀以助其用，沂公赖之。既而如言，故沂公与其二弟以兄事之，终身不少替。《桯史》卷九。</p></li>
<li><p><span id="宋轶九-王曾-7"></span>
咸平五年，南省试进士《有教无类赋》，王沂公为第一，赋盛行于世，其警句有云：「神龙异禀，犹嗜欲之可求；纎草何知，尚薰莸而相假。」时有轻薄子，拟作四句云：「相国寺前，熊翻筋斗；望春门外，驴舞柘枝。」议者以谓言虽鄙俚，亦着题也。《归田录》卷二。《尧山堂外纪》卷四十四。</p></li>
<li><p><span id="宋轶九-王曾-8"></span>
先君讳宰，字元钧言：青州王沂公所居坊，有榜曰「三元文正之坊」。又尝见沂公登科报其父书曰：「曾今日殿前唱名，遂忝第一，皆先世积德、大人教训所致，然此亦是世间有底事，大人不须过喜。」《家世旧闻》卷下。</p></li>
<li><p><span id="宋轶九-王曾-9"></span>
王沂公曾青州发解，及南省、程试，皆为首冠。中山刘子仪为翰林学士，戏语之曰：「状元试三场，一生吃著不尽。」沂公正色答曰：「曾平生之志不在温饱。」《东轩笔录》卷十四。《旧闻证误》卷一。《宋名臣言行录》前集卷五。《陔余丛考》卷十三。</p></li>
<li><p><span id="宋轶九-王曾-10"></span>
王沂公作三元，人皆贺之，众交赞其三元之盛。公正色曰：「曾当时窗下读书，意本不为此二字。」又在太学时，至贫。冬月止单衣，无绵背心，寒甚。则二兄弟乃以背相抵，昼夜读书。人或遗之以衣服，皆不受。《北窗炙輠录》卷下。</p></li>
<li><p><span id="宋轶九-王曾-11"></span>
王沂公状元及第，还青州故郡。府帅闻其归，乃命父老倡乐迎于近郊。公乃易服，乘小卫，由他门入。遽谒守，守惊曰：「闻君来，已遣人奉迎。门司未报，君何为抵此？」王曰：「不才幸忝科第，岂敢烦郡守父老致迓？是重其过也。故变姓名，诳迎者与门司而上谒。」守叹曰：「君所谓真状元矣。」遂许之远大。《能改斋漫录》卷十二。《贤弈编》卷一。《自警编》卷一。《言行龟鉴》卷二。《昨非庵日纂》二集卷十。《宋稗类钞》卷三。</p></li>
<li><p><span id="宋轶九-王曾-12"></span>
王沂公初就殿试时，固已有盛名。李文靖公沆为相，适求婿，语其夫人曰：「吾得婿矣。」乃举公姓名曰：「此人今次不第，后亦当为公辅。」是时吕文穆公家亦求姻于沂公。公闻文靖言，曰：「李公知我。」遂从李氏，唱名果为第一。《石林燕语》卷九。《尧山堂外纪》卷四十四。《宋稗类钞》卷三。</p></li>
<li><p><span id="宋轶九-王曾-13"></span>
寇莱公初入相，王沂公时登第，后为济州通判。满岁当召试馆职，莱公犹未识之，以问杨文公曰：「王君何如人？」文公曰：「与之亦无素，但见其两赋，志业实宏远。」因为莱公诵之，不遗一字。莱公大惊曰：「有此人乎？」即召之。《石林燕语》卷七。</p></li>
<li><p><span id="宋轶九-王曾-14"></span>
公在阁下累年，时杨文公已居内制。杨性恢谐，好嘲诮，凡僚友无不狎侮，至公则曰：「第四厅舍人不敢奉戏。」故李翰林昌武尤所叹服，尝曰：「若王舍人，可谓不可得而亲疎也。」《宋名臣言行录》前集卷五。《何氏语林》卷十三。</p></li>
<li><p><span id="宋轶九-王曾-15"></span>
景德中，朝廷始与北虏通好，诏遣使将以北朝呼之，王沂公以为太重，请但称契丹本号可也。真宗激赏再三，朝论韪之。《渑水燕谈录》卷二。《宋朝事实类苑》卷九。《宋名臣言行录》前集卷五。《儒林公议》。</p></li>
<li><p><span id="宋轶九-王曾-16"></span>
祥符中，王沂公奉使契丹，馆伴耶律祥颇肆谈辨，深自衒鬻，且矜新赐铁劵，公曰：「铁劵，盖勋臣有功高不赏之惧，赐之以安反侧耳，何为辄及亲贤？」祥大沮矣。《渑水燕谈录》卷二。《宋朝事实类苑》卷九。《宋名臣言行录》前集卷五。</p></li>
<li><p><span id="宋轶九-王曾-17"></span>
王曾为参知政事，改葬叔太子中舍宗元、叔母严氏，自言幼孤，叔父母育之。诏赠宗元工部员外郎，严氏怀仁县太君。《燕翼诒谋录》卷四。</p></li>
<li><p><span id="宋轶九-王曾-18"></span>
真宗上仙，明肃召两府谕之，一时号泣。明肃曰：「有日哭在，且听处分。」议毕，王文正曾作参政，秉笔，至淑妃为皇太妃，秉笔曰：「适来不闻此语。」丁崖州曰：「遗诏可改邪？」众亦不敢言。明肃亦知之，始恶丁而嘉王之直。《江邻几杂志》。《孔氏谈苑》卷三。</p></li>
<li><p><span id="宋轶九-王曾-19"></span>
真宗晏驾，二府受遗制，辅立仁宗及皇太后权听断军国事。宰相丁谓欲去「权」字，王沂公时参大政，独执之曰：「皇帝冲年，太后临朝，斯非国家常典，称『权』犹足示后，况言犹在耳，何可改也！」谓深感其言，「权」字遂不敢去。《渑水燕谈录》卷二。《宋朝事实类苑》卷十六引《魏王别录》。</p></li>
<li><p><span id="宋轶九-王曾-20"></span>
干兴初，丁谓欲每议大政则太后后殿朝执政，朔望则皇帝前殿朝群臣，其余常事，独令入内押班雷允恭附奏禁中，传命二府。众以为隔绝中外，不便。王沂公时判礼院，引东汉故事，皇帝在左，太后在右，同殿加帘，中书、枢密院以次奏事。人心乃安。《渑水燕谈录》卷二。</p></li>
<li><p><span id="宋轶九-王曾-21"></span>
见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-34">34</a>。</p></li>
<li><p><span id="宋轶九-王曾-22"></span>
真宗初上仙，丁晋公、王沂公同在中书，沂公独入劄子，乞于山陵已前一切内降文字，中外并不得施行。又乞今后凡两府行下文字，中书须宰臣参政，密院须枢密使、副、签书员同在，方许中外承受。两宫可其奏。晋公闻之，愕然自失，由是深惮沂公矣。《东轩笔录》卷三。</p></li>
<li><p><span id="宋轶九-王曾-23"></span>
真皇上仙，执政因对奏：寇准与南行一郡。丁谓至中书云：「雷州司户。」王曾参政云：「适来不闻有此指挥。」丁云：「停居主人，宜省言语。」王悚息而已。盖王是时僦寇宅而居。《孔氏谈苑》卷二。</p></li>
<li><p><span id="宋轶九-王曾-24"></span>
王文正为参知政事，嫉丁晋公奸邪，屡欲开陈，以宰执同对，未果。每闲暇与晋公语，色欲言而辄止者数四。晋公诘之，文正曰：「弟某当远官，而老母钟爱，兹事颇乱方寸也。」晋公曰：「公可留身面陈其事，得旨，吾曹亟奉行尔。」明日，宰执退而文正独留。晋公悟，悔之不及。文正具陈谓奸邪，帘帏嘉纳，丁自此黜，士论莫不快之。《曲洧旧闻》卷一。</p></li>
<li><p><span id="宋轶九-王曾-25"></span>
丁谓当国，权势震主，引王沂公为参知政事，谄事谓甚至。既登政府，每因闲暇与谓款，必涕泣作可怜之色，晋公问之数十次矣。一日，因问，闵然对曰：「曾有一私家不幸事，耻对人言。曾少孤，惟老姊同居，一外生不肖，为卒，想见受艰辛杖责多矣。老姊在青州乡里，每以为言。」言讫又涕下。谓亦恻然，因为沂公言：「何不入文字，乞除军籍？」沂公曰：「曾既污辅臣之列，而外生如此，岂不辱朝廷？自亦慙言于上也。」言毕，又涕下。谓再三勉之：「此亦人家常事，不足为媿，惟早言于上，庶脱其为卒之苦尔。」自后谓数数勉之留身上前奏知，沂公必涕下曰：「岂不知军卒一日是一日事？但终自羞赧尔。」晋公每催之，且谓沂公曰：「某日可留身奏陈。」沂公犹不欲，谓又自陈之。一日，且责沂公：「门户事乃尔缓？谓当奉候于合门。」沂公不得已，遂留身。既留身逾时，至将进膳犹不退，尽言谓之盗权奸私，且言：「丁谓阴谋诡谲多智数，变乱在顷刻。太后、陛下若不亟行，不惟臣身齑粉，恐社稷危矣！」太后大怒，许之，乃退。晋公候于合门，见其甚久，即顿足捩耳云：「无及矣！」方悟知其令谓自为己谋，不使之觉，欲适当山陵之事而发故也。沂公既出，遇谓于合门，含怒不揖而出。晋公始悟见卖，含毒而己不觉也。是日，既至都堂，召两府入议，而不召谓。谓知得罪，祈哀于冯拯、钱惟演及曾等，曰：「今日谓家族在诸公矣。」太后欲诛谓，拯申理之。沂公奏请召知制诰，就殿庐草制罢之，不复宣麻。太后从之。责太子少保，分司西京，俄窜崖州。向使谓防闲沂公，则岂有此祸？故知权数在谓之上也。《默记》卷上。</p></li>
<li><p><span id="宋轶九-王曾-26"></span>
天圣初，公尝诠录古先圣贤事迹凡六十事，绘事以献。上嘉纳之，降诏褒美，仍𠡠镂板模印，均赐近侍。《宋名臣言行录》前集卷五。</p></li>
<li><p><span id="宋轶九-王曾-27"></span>
王沂公曾当国，屡荐吕许公夷简。是时明肃太后听政，沂公奏曰：「臣屡言吕夷简才望可当政柄，而两宫终未用，以臣度太后之意，不欲其班在枢密使张旻之上耳。且旻一赤脚健儿，岂容妨贤如此？」太后曰：「固无此意，行且用夷简矣。」沂公曰：「两宫既已许臣，臣请即今宣召学士草麻。」太后从之。及许公大拜，渐与沂公不协。晚年睽异，势同水火，当时士大夫各有附丽，故庆历中朝廷有党人之论矣。《东轩笔录》卷七。</p></li>
<li><p><span id="宋轶九-王曾-28"></span>
王曾仆射有台宰之量，每进擢时材，不欲人归恩在己。初参大政，尝荐苏维甫者可当烦使。维甫至京师，屡造其门，不敢辄干以私。一日，久奉朝请，资用已乏，因旬澣诘旦诣公，语余，遂及身计。公答以他辞。维甫退，所馆已有持勅者在门，乃新命江淮都大发运使，寔朝行之极选也，乃王公九日所署勅也。维甫惭叹久之。其它事多类此。范仲淹被遇极深，尝赞之曰：「久当朝柄，未尝树私恩，此人之所难也。」公曰：「恩若自树，怨使谁当？」识者以为明理之言。《儒林公议》。</p></li>
<li><p><span id="宋轶九-王曾-29"></span>
王文正公曾为人方正持重，在中书最为贤相，尝谓：「大臣执政，不当收恩避怨。」公尝语尹师鲁曰：「恩欲归己，怨使谁当？」闻者叹服，以为名言。《归田录》卷一。《宋朝事实类苑》卷九。</p></li>
<li><p><span id="宋轶九-王曾-30"></span>
魏公言：公当国，门下未尝显拔一人。希文乘间辄讽之曰：「明扬士类，宰相之任也。公之盛德独少此尔。」公徐应之曰：「司谏不思邪？恩若己出，怨将谁归？」希文惘然叹曰：「真宰相也。」《韩魏公别录》。《宋名臣言行录》前集卷五。《遵尧录》卷五。</p></li>
<li><p><span id="宋轶九-王曾-31"></span>
王沂公当轴，以厚重镇天下，尤抑奔竞。张师德久次馆阁，博学有时望，而不事造请，最为鲁肃简公所知。一日，中书议除知制诰者，鲁盛称张才德，沂公以未识为辞。鲁密讽张见沂公，张辞不往，鲁屡讽之，张重违鲁意，始缘职事一往，沂公辞不见，张大悔恨。他日，中书复议，鲁无以易张，曰：「向已为公言之矣。」沂公曰：「张君器识行义，足以为此，然尚有请谒耳。」逾年，方命掌诰。沂公之取人如此，故当时士大夫务以冲晦自养焉。《渑水燕谈录》卷三。《宋朝事实类苑》卷十四。参见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-50">50</a>。</p></li>
<li><p><span id="宋轶九-王曾-32"></span>
见尹洙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E5%B0%B9%E6%B4%99-5">5</a>。</p></li>
<li><p><span id="宋轶九-王曾-33"></span>
有一朝士，与王沂公有旧，欲得齐州。沂公曰：「齐州已差人。」乃与庐州，不就，曰：「齐州地望，卑于庐州，但于私便尔耳。相公不使一物失所，改易前命，当亦不难。」公正色曰：「不使一物失所，唯是均平。若夺一与一，此一物不失所，则彼一物必失所。」其人惭沮而退。《梦溪补笔谈》卷二。</p></li>
<li><p><span id="宋轶九-王曾-34"></span>
魏公言：公德器深厚而寡言，当时有得其品题一两句者，人皆以为荣。琦为谏官时，因纳劄子，忽云：「近日频见章疏甚好，只如此可矣。向来如高若讷辈多是择利，范希文亦未免近名。」《宋名臣言行录》前集卷五引《魏公别录》。</p></li>
<li><p><span id="宋轶九-王曾-35"></span>
王文正公曾、李文定公迪，咸平、景德间相继状元及第。其后更践政府，乃罢相镇青，又为交承，故文正送文定移镇兖海诗有「锦标夺得曾相继，金鼎调时亦践更」之句，又云：「并土儿童君再见，会稽章绂我偏荣。」盖文定再镇兖，而青社，文正乡里也。《渑水燕谈录》卷七。《宋朝事实类苑》卷二十四。《诗话总龟》前集卷十七。《古今事文类聚》前集卷二十。《宋诗纪事》卷七。</p></li>
<li><p><span id="宋轶九-王曾-36"></span>
公再涖大名，治政益信于俗，民居军伍，咸画像以事之。时敌使往来入境，皆云：「此府王公在焉。」必沐浴洁服而入。《宋名臣言行录》前集卷五。《自警编》卷六。</p></li>
<li><p><span id="宋轶九-王曾-37"></span>
公留守洛阳，属岁歉，里有囷积者，饥民聚党取邻郡，以强盗论，报死者甚众，公但重笞而释之。远近闻以为法，全活者数千计。《宋名臣言行录》前集卷五。《厚德录》卷二。</p></li>
<li><p><span id="宋轶九-王曾-38"></span>
校书郎张子奭居三川间，尝请见王沂公。延于便坐，屏左右语之曰：「闻伊阙令刘定基贪虐无状，民将兴讼。」又出书一轴，悉数其罪，且曰：「为吏至此，诚不足念。若举以成狱，则平民罹其害者不啻千人。今将先事除之如何？」奭对以汉薛宣故事，公颔之。未几，檄召令至府面诘之，仍示以乡来书轴，俾自阅之，刘首伏不敢有隐，且求解去。翌日，以疾告自免，由是讼息而民安。《厚德录》卷二引《王沂公言行录》。</p></li>
<li><p><span id="宋轶九-王曾-39"></span>
见盛度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9B%9B%E5%BA%A6-15">15</a>。</p></li>
<li><p><span id="宋轶九-王曾-40"></span>
王沂公每见子姪语话学人乡音，及效人举止，必痛抑之，且曰：「不成登对后亦如此！」《道山清话》。</p></li>
<li><p><span id="宋轶九-王曾-41"></span>
公与孙冲同榜。冲子京一日往辞，公相留云：「吃食了去。」饬子弟云：「已留孙京吃食，安排馒头。」馒头时为盛馔也。食后，合中送数轴简纸。开看皆是他人书简后截下纸。《宋名臣言行录》前集卷五引《韩庄敏遗事》。《自警编》卷二。《昨非庵日纂》一集卷九。</p></li>
<li><p><span id="宋轶九-王曾-42"></span>
王沂公以简纸数幅送人，皆他人书简后截下纸。晏元献公凡书简首尾空纸，皆手自剪熨，置几案以备用。王文康公平生不以全幅纸作封皮，尝戒其子弟。诸公皆身处贵盛，俭德若此。世俗费纸者，何人语以古事！《爱日斋丛钞》卷二。《坚瓠秘集》卷四。</p></li>
<li><p><span id="宋轶九-王曾-43"></span>
王沂公曾，青州人。宋真宗问曰：「卿乡里谚云：『井深槐树粗，街阔人义疏。』何也？」曾对曰：「『井深槐树粗』，土厚水深也；『街阔人义疏』，家给人足也。」真宗善其对。《齐乘》卷五。《涌幢小品》卷一。《古谣谚》卷六十五。</p></li>
<li><p><span id="宋轶九-王曾-44"></span>
真庙朝，汝州进茯苓一颗，重三十斤。宣示宰臣而下，遂表谢。其表王沂公代为之，有云：「事将符于难老，效岂止于蠲疴。」又曰：「臣等用愧盐梅，言慙药石。」乃知前辈文，必引事相类，虽涉小巧，亦不可不然。《东原录》。</p></li>
<li><p><span id="宋轶九-王曾-45"></span>
王丞相曾前身是青草堂和尚。《乐善录》卷七。《古事比》卷十一。</p></li>
</ol>
</div>
<div id="张知白" class="section level2">
<h2>
<span class="header-section-number">18.2</span> 张知白<a class="anchor" aria-label="anchor" href="#%E5%BC%A0%E7%9F%A5%E7%99%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-张知白-1"></span>
桑赞以旄节镇彭城，张文节在幕下。桑月给幕职厨料，人十五千以下，文节家贫，食甚众，命倍给之，文节亦止取其半。或不得已过有所用，即具所用之因，闻于桑，归其余于帑藏。赞虽武人，尝谓文节曰：「公异日必大用，恨吾老，不得见也。」祥符中，文节为京东转运使，奏称：「昔在桑赞幕下，知臣良厚。今赞死，葬济州，子弟悉官于外，臣乞每遇寒食，暂至赞墓拜扫。」诏可之。自是岁一往，祭奉之礼如在。洎在相府，凡桑氏子孙来见者，待之有如骨肉。《宋朝事实类苑》卷十引《归田录》。《墨客挥犀》卷八。</p></li>
<li><p><span id="宋轶九-张知白-2"></span>
张文节公初为龙图阁待制，求判国子监。真宗问王魏公：「国子清闲无职事，知白岂不长于治剧，欲自便耶？」魏公对：「知白博学，通晓民政，但其所守素清而廉于进取，故尔。」上曰：「若此，正好为中执法。」乃命以右谏议大夫除御史中丞。上用人如此，景德、天禧间，所以名臣多也。《石林燕语》卷九。</p></li>
<li><p><span id="宋轶九-张知白-3"></span>
张知白为参知政事，尝言：「参政之名，实贰彼相，礼当隆之。」每乘马直入政事堂下。《国老谈苑》卷二。</p></li>
<li><p><span id="宋轶九-张知白-4"></span>
张文节公知白，初参知政事，为宰相王钦若所排。及知南京，钦若谪分司南京，众谓必报之，而知白待之加厚。其在相位清约如寒士。慎重名器，人服其公。《厚德录》卷四。</p></li>
<li><p><span id="宋轶九-张知白-5"></span>
天圣中，张文节在政府，国封岁时入见，章献母仪天下，见其二侍婢老且陋，怪其过自贬约。对以丞相不许市妙年者，因𠡠国封密市二少婢，或丞相问，但言吾意。国封遂买二女奴，首饰服用，不啻三十余万。一日，文节归第，二婢拜于庭。文节询其所自，国封具以告。从容指旁侍二姬，谓夫人曰：「此二姬，乃夫人昔之媵也。今出之，亦无所归，固当终身于此耳。若二姝齿未逾笄，将嫁少年子，向去之事，固不可知，若令守一老翁，甚无谓也。虽然，太后圣慈垂慜，然某之志，岂可渝也？他日入见，宜以此恳敷奏。」遽召宅老，呼二婢之父兄，对之折劵，并衣著首饰与之，俾为嫁资。谓曰：「若更雇于人，必当送府勘罪。」《宋朝事实类苑》卷十引《渑水燕谈》。《自警编》卷三。《昨非庵日纂》二集卷三。</p></li>
<li><p><span id="宋轶九-张知白-6"></span>
张文节知白为相，自奉养如河阳掌书记时。所亲或规之曰：「公受俸不少，而自奉如此，虽自信清约，外人颇有公孙布被之讥，公宜少从众。」公叹曰：「吾今日之俸，虽举家衣锦玉食，何患其不能？顾人之常情，由俭入奢易，由奢入俭难。吾今日之俸，岂能常有，身岂能常存？一旦异于今日，家人习奢已久，不能顿俭，必至失所。岂若吾居位、去位，身存、身亡如一日乎？」《善诱文》。《贤弈编》卷一。《昨非庵日纂》二集卷九。</p></li>
<li><p><span id="宋轶九-张知白-7"></span>
张知白清俭好学，居相位如布素时，其心逸如也。及病革，上幸其家，夫人恶衣以见。及临知白寝所，见其敝氊缣被，帷帟质素，嗟美久之，亟令辇帐具卧物以赐。后之称清德者，皆以知白为师。《儒林公议》。</p></li>
</ol>
</div>
<div id="张士逊" class="section level2">
<h2>
<span class="header-section-number">18.3</span> 张士逊<a class="anchor" aria-label="anchor" href="#%E5%BC%A0%E5%A3%AB%E9%80%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-张士逊-1"></span>
太傅张公，光化军人。生百日，始能啼。襁褓中，丧其父母。少孤贫，读书武当山，有道士见而异之，曰：「子有道气，可随我学仙。」公不欲，道士亦弗强，曰：「不然，亦位极人臣。」《青箱杂记》卷八。《宋朝事实类苑》卷十。</p></li>
<li><p><span id="宋轶九-张士逊-2"></span>
张士逊邓公，生均州郧乡深山间，始冠已有纯德，称于乡里。京西旧有淫祀曰大戒，其设颇雄，立二十四司、三十六门。公幼往观之，其巫传神语曰：「张秀才请于中书门下坐。」后果以师儒之重相仁庙。《玉壶清话》卷一。</p></li>
<li><p><span id="宋轶九-张士逊-3"></span>
退傅相公，光化军人，少时薄游武当，村舍主人将杀以祀鬼，安卧室中，诵《六天北地咒》，巫者见星宿覆其上，怖而却走。《江隣几杂志》。</p></li>
<li><p><span id="宋轶九-张士逊-4"></span>
张邓公尝谓予曰：「某举进士时，寇莱公同游相国寺，前诣一卜肆。卜者曰：『二人皆宰相也。』既出，逢张相齐贤、王相随，复往诣之。卜者大惊曰：『一日之内，而有四人宰相。』相顾大笑而退。因是卜者声望日消，亦不复有人问之，卒穷饿以死。」四人其后皆为宰相，共欲为之作传，未能也。《东斋记事》卷三。《宋朝事实类苑》卷四十九。《群书类编故事》卷十四。</p></li>
<li><p><span id="宋轶九-张士逊-5"></span>
张文懿生百日不啼，身长七尺二寸，人皆异之。初为射洪令，有道士崔知微者，谒公，曰：「吾尝得相法于异人，公正鹤形，不十年相天下。寿考绝人甚远。」又县之东十里余罗汉院僧善慧，梦金甲神人叱令洒扫庭宇，相公且来矣。诘朝诵经以待之，即文懿公也。慧语此，文懿谢之，云：「安有是事！」《曲洧旧闻》卷三。</p></li>
<li><p><span id="宋轶九-张士逊-6"></span>
淳化中，张邓公士逊为梓州射洪县令，会岁旱，祷于白崖山陆使君祠，遂雨。公立庭下，若听命然，须雨足，乃退。蜀人刻石记其事于祠中。《东斋记事》卷四。《宋朝事实类苑》卷十。《仕学规范》卷二十。《名贤氏族言行类稿》卷二十五。</p></li>
<li><p><span id="宋轶九-张士逊-7"></span>
张文懿虽为小官，而忧民出于至诚。在射洪，祷雨于白厓山陆史君之庙。与神约，曰：「神有灵，即赐甘泽。不然，咎在令，当曝死。」乃立于烈日中，意貌端悫。俄顷有云起西北，叆叇四合，雨大霑足。父老咨异，因为立生祠焉。《曲洧旧闻》卷三。</p></li>
<li><p><span id="宋轶九-张士逊-8"></span>
张文懿为射洪令时，出城过村寺，寺老僧必迎于道。邂逅过之，亦必出迎。文懿怪而诘之，僧曰：「长官来则山神夜梦告某曰：相公至矣。」一日复往，而僧不出，文懿曰：「不出何也？」僧谢曰：「神不我告也。」文懿以为诞，使僧问其所以，夜梦告曰：「长官误断杀牛事，天符已下，不复相矣。」文懿惊骇，省之，果尝有杀牛事也，遂复改正。明日再过寺，僧复出曰：「昨夕山神云，长官复为相，明日当来，但减算耳。」后文懿三入中书。《闻见近录》。</p></li>
<li><p><span id="宋轶九-张士逊-9"></span>
张文懿为射洪令，一道士诣邑，熟视文懿不语。久之，顶间取瓢，出药十粒，顾文懿曰：「可饵之。」文懿即饵之。道士微笑，复取之，至九十粒即吐。道士浴之，使再饵之，复吐其四，实饵八十六粒。道士曰：「明日可到城外观也。」明日诣之，谓文懿曰：「欲为神仙耶？欲为宰相耶？」文懿曰：「欲为相耳。」道士咨叹久之，留一书，封缄甚密：「且候作相，老勌时开。」竟不知其何人也。文懿八十六岁，未尝有疾，至上元偶思道士所留书，启之，乃彩选一册，因会子弟作选至宰相，视上惟有真人耳，始悟道士意也。明日，道士忽至，顾文懿曰：「打叠了未？」语毕而去。使人访之，即卧店中卒矣。文懿忽觉腹痛，须臾一囊下，药八十六粒炳然如新。遂葬药于三宝堂下，是夕薨。《闻见近录》。</p></li>
<li><p><span id="宋轶九-张士逊-10"></span>
查道善鉴人物。知许昌日，张文懿罢射洪令，归阙过之，一见大悦，以书荐于杨大年。大年令诸子列拜之，文懿辞不敢当。大年曰：「不十年，此辈皆在君陶铸之末，但恨老朽不见君富贵耳。」其后果如其言。《曲洧旧闻》卷三。</p></li>
<li><p><span id="宋轶九-张士逊-11"></span>
〔太傅张公〕以淳化三年孙何榜下及第，久困选调，年几五十，始转著作佐郎、知邵武县。还朝，以文贽杨公大年，比三日，至门下，连值杨公与同辈打叶子，门吏不敢通，公亦弗去。杨公忽自窗隙目之，知非常人，延入款语，又观所为文，以为有宰相器。未几，荐为御史，寻充寿春王友，由此附会，遂登台辅。然公宽厚长者，记存故旧，尝与邵武姓鱼一僧相善，及贵，犹不忘，为鱼奏紫方袍，弟子守仙亦沾锡服。晚年致政，犹时时遗守仙物不绝，答书皆亲笔，书语皆稠叠勤拳，其敦笃如此。《青箱杂记》卷八。《宋朝事实类苑》卷十。</p></li>
<li><p><span id="宋轶九-张士逊-12"></span>
真宗时，试进士初用糊名法，以革容私之弊。张士逊以监察御史为巡铺官，因白主司有亲戚在进士，明日当引试，愿出以避嫌。主司不听，士逊乃自言引去。真宗是之。《燕翼诒谋录》卷五。</p></li>
<li><p><span id="宋轶九-张士逊-13"></span>
张邓公士逊，以监察御史为诸科考试官，以举子有当避亲者，求免去，主司不从，真宗嘉之。自后，试官亲戚，悉牒送别头考校，至今著为令。《渑水燕谈录》卷六。</p></li>
<li><p><span id="宋轶九-张士逊-14"></span>
张邓公为殿中丞，一见王东城，遂厚遇之，语必移时。王公素所厚唯杨大年，公有一茶囊，唯大年至，则取茶囊具茶，他客莫与也。公之子弟，但闻取茶囊，则知大年至。一日，公命取茶囊，群子弟皆出窥大年，及至，乃邓公。他日，公复取茶囊，又往窥之，亦邓公也。子弟乃问公：「张殿中者何人，公待之如此？」公曰：「张有贵人法，不十年当据吾座。」后果如其言。《梦溪笔谈》卷九。《宋稗类钞》卷三。</p></li>
<li><p><span id="宋轶九-张士逊-15"></span>
真皇时，置天庆观。张邓公士逊为广南东路转运使，会诏天下置天庆观，公因请即旧观为之，以纾天下土木之劳。诏如其请。《东斋记事》卷一。</p></li>
<li><p><span id="宋轶九-张士逊-16"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-53">53</a>。</p></li>
<li><p><span id="宋轶九-张士逊-17"></span>
张文懿公士逊在相位，陈尧佐罢参知政事，有挟怨上言尧佐欲反，复有诬谏官阴附宗室者。士逊置二奏上前，且言：「𪫺言动摇朝廷，若一开奸萌，则臣亦不能自保矣。」上悟，置告者于法，诬谏官事亦寝。《言行龟鉴》卷六。《昨非庵日纂》二集卷十七。</p></li>
<li><p><span id="宋轶九-张士逊-18"></span>
见吕夷简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%90%95%E5%A4%B7%E7%AE%80-28">28</a>。</p></li>
<li><p><span id="宋轶九-张士逊-19"></span>
见孔道辅<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%AD%94%E9%81%93%E8%BE%85-8">8</a>。</p></li>
<li><p><span id="宋轶九-张士逊-20"></span>
士逊为人宽厚，亦有过人者。一日，仁宗语士逊曰：「人言范仲淹尝欲乞废朕，朕但未见其章疏尔。」士逊曰：「陛下既未见其章疏，不可以空言加罪，望陛下访之。」积十数请，仁宗曰：「竟未之见也，然为朕言之者多矣。」士逊力为辨其不然，仁宗意乃解。其后士逊归老，启国于邓。仲淹适守邓州。士逊还乡，仲淹置酒高会。明日，士逊复置会，挥金甚盛，时人荣之。《东都事略》卷五十二。</p></li>
<li><p><span id="宋轶九-张士逊-21"></span>
彭举正，萍乡人。端庄谨愿，确守礼法，苦志于学，目不妄视，口不妄言。宰相张士逊闻其名，招置馆下，甚爱重之。举正一夕独坐书室，闻窗中切切有人私语声。须臾，有物投窗中而去，秉烛取观，得红罗髻头一条。翌早，公朝归，举正告辞求去甚力，公曰：「何遽如此，得非有说乎？」举正具白以夜来事，公笑曰：「老夫知君庄重有守，聊以此相戏耳，毋自反责。」苦留之。数年特与奏补，累官国子博士、衡州刺史。《湖海新闻夷坚续志》前集卷一。</p></li>
<li><p><span id="宋轶九-张士逊-22"></span>
张士逊以二女入侍，谏官将言，乃出之。《碧云騢》。</p></li>
<li><p><span id="宋轶九-张士逊-23"></span>
张邓公在相位，丧闺女，几上书「薄福」字。《珍席放谈》卷下。</p></li>
<li><p><span id="宋轶九-张士逊-24"></span>
张邓公士逊三入相，景祐五年，与章郇公并命，已七十五岁。后二年，西贼叛命，即宝元、康定之间，措置乖方，物议罪之。万引年，除正太傅致仕，以小诗白郇公云：「赭案当衙并命时，蒹葭衰朽倚琼枝。如今我得休官去，鸿入南溟凤在池。」近辅咸知焉。当时轻薄少年改邓公诗云：「赭案当衙并命时，与君两个没操持。如今我得休官去，一任夫君鹘露啼。」闻者无不大哂也。《谈渊》。《坚瓠己集》卷二。</p></li>
<li><p><span id="宋轶九-张士逊-25"></span>
张退傅相公与陈文惠公同秉政，张既以帝傅致政，有诗寄文惠曰：「赭案当年并命时，蒹葭衰飒倚琼枝。皇恩乞与桑榆老，鸿入高冥凤在池。」张公既退居，年七十八岁，有《除夜》诗：「八十光阴有二年，烟萝门户喜开关。近来无奈山中相，频寄书来许缀班。」退傅以八十二岁薨，正八十有二之谶。《倦游杂录》。《宋朝事实类苑》卷三十五。《古今事文类聚》前集卷三十二。</p></li>
<li><p><span id="宋轶九-张士逊-26"></span>
退傅张邓公士逊晚春乘安轝出南薰，缭绕都城，游金明。抵暮，指宜秋而入，阍兵捧门牌请官位，退傅止书一阕于牌，云：「闲游灵沼送春回，关吏何须苦见猜。八十衰翁无品秩，昔曾三到凤池来。」《湘山野录》卷中。《宋朝事实类苑》卷三十五。《尧山堂外纪》卷四十五。《宋稗类钞》卷三。</p></li>
<li><p><span id="宋轶九-张士逊-27"></span>
张文懿既致政，而安健如少年。一日，西京看花回，道帽道服，乘马张盖，以女乐从入郑门，监门官不之识也，且禁其张盖，以门籍请书其职位。文懿以小诗大书其纸末云：「门吏不须相怪问，三曾身到凤池来。」监门官即以诗进，仁宗遣中使锡以酒饩问劳。《闻见近录》。</p></li>
<li><p><span id="宋轶九-张士逊-28"></span>
张丞相士逊，庆历年恳上封章，乞还政柄，方许还第。一日，暂出游近邑，惟一仆驭马，一仆持伞。复归，门吏讶其青盖，询问。丞相取门历书一绝云：「因思山去看山回，软帽轻纱入御台。门吏何须问张盖，两曾身到凤池来。」门吏以诗奏御。仁庙喜爱其诗意，特赐银绢各百，中使传旨云：「助卿游山之费。」朝野荣之。《青琐高议》前集卷五。</p></li>
<li><p><span id="宋轶九-张士逊-29"></span>
张文懿为邓国公，既致政还乡。时范文正守邓，置酒高会，军校皆命坐。文懿既至，即据主席而客文正，席中骇之。文懿徐曰：「公知邓州，𫏐守此土耳。老夫开国于此，所以主席无嫌。」识者是之。明日，文懿复置会，挥金甚盛，以帛三百端为文正寿。时人荣之。《清虚杂著补阙》。</p></li>
<li><p><span id="宋轶九-张士逊-30"></span>
仁宗笃师傅恩，遇公特厚，致政后，每大朝会，常令缀两府班。公时已八十余，而拜跪尚轻利，仁宗悦，乃飞白「千岁」二字赐之。公遽进歌以谢。《青箱杂记》卷八。</p></li>
</ol>
</div>
<div id="张友正" class="section level2">
<h2>
<span class="header-section-number">18.4</span> 张友正<a class="anchor" aria-label="anchor" href="#%E5%BC%A0%E5%8F%8B%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-张友正-1"></span>
张友正，邓公之季子，少喜学书，不出仕。有别业，价三百万，尽鬻以买纸。笔迹高简，有晋宋人风味，尤工于草书。故庐在甜水巷，一日弃去，从水柜街僦小屋，与染工为邻。或问其故，答曰：「吾欲假其缣素学书耳。」于是与约，凡有欲染皂者先假之，一端酬二百金，如是日书数端。《石林避暑录话》卷三。《宋稗类钞》卷八。</p></li>
<li><p><span id="宋轶九-张友正-2"></span>
张友正，字义祖，退傅邓公之子。自少学书，常居一小阁上，杜门不治他事。积三十年不辍，遂以善书名。神宗尝评其草书为本朝第一。《郤扫编》卷中。</p></li>
<li><p><span id="宋轶九-张友正-3"></span>
〔张〕义祖，名友正，退傅之子，居昭德坊，不下阁二十年，学书窥右军之妙，尚以蔡君谟为浅近，米元章为狂诞非合作，然世无知者。《邵氏闻见后录》卷二十八。</p></li>
</ol>
</div>
<div id="吕夷简-1" class="section level2">
<h2>
<span class="header-section-number">18.5</span> 吕夷简<a class="anchor" aria-label="anchor" href="#%E5%90%95%E5%A4%B7%E7%AE%80-1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-吕夷简-1"></span>
五代时，有姓吕为侍郎者三人，皆名族，俱有后，仕本朝为相。吕琦，晋天福为兵部侍郎，曾孙文惠端相太宗。吕梦奇，后唐长兴中为兵部侍郎，孙文穆蒙正相太宗，曾孙文靖夷简相仁宗，衣冠最盛。已具《前录》。吕咸休，周显德中为户部侍郎，七世孙正愍大防相哲宗。异哉！《挥麈后录》卷二。</p></li>
<li><p><span id="宋轶九-吕夷简-2"></span>
吕察问云：其叔曾祖文靖公未达时，尝夜步月下，逢妇人以红幂首立于侧，公了不顾，妇人言：「官人觑我一觑。」亦不答，至于再三，漫揭其幂，则满面皆眼也，叱之曰：「恁觜脸却要人看！」妇无语，而立不动。少顷，公复过前，乃谢曰：「官人真有宰相器量。」遂没不见。《异闻总录》卷四。</p></li>
<li><p><span id="宋轶九-吕夷简-3"></span>
吕文靖少时，伯父司空不以任子荐之。宗亲为言，司空曰：「彼当自致公辅，岂可以门阅卑之？」后中甲科，为职官，月俸五千八百。乃约家人，日用不过百金，有余，置竹筒盛之。一千以供太夫人，一千以畀内子，八百以备伏腊。竹筒之积，具饭以待同寮。上下欣然，无不足之色。后果继世父官。《魏公谭训》卷十。</p></li>
<li><p><span id="宋轶九-吕夷简-4"></span>
见马亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%A9%AC%E4%BA%AE-3">3</a>。</p></li>
<li><p><span id="宋轶九-吕夷简-5"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-24">24</a>。</p></li>
<li><p><span id="宋轶九-吕夷简-6"></span>
吕申公夷简尝通判蜀中，忘其郡名。廨宇中素有鬼物，号榆老姑，乃榆木精，其状一老丑妇。常出厨间，与群婢相为偶，或时不见。家人见之久，亦不以为怪。公呼问之，即下阶拜之云：「妾在宅日久，虽非人，然不敢为祸。」公亦置而不问。常谓公他日必大贵。一日忽怀妊，群婢戏之，自言非久当产，遂月余不见。忽出云：「已产矣，请视之，后园榆木西南生大赘乃是。」视之果然。《诗话总龟》后集卷四十二引《见闻录》。</p></li>
<li><p><span id="宋轶九-吕夷简-7"></span>
梅侍读知濠州，尝梦有人通刺云：「相公来谒。」睡起，通判吕殿丞至，文靖公也。梅见其语话奇特，遂厚待之。梅后坎轲，当吕作相，引为待制。《宋朝事实类苑》卷四十五引《康靖公闻见录》。</p></li>
<li><p><span id="宋轶九-吕夷简-8"></span>
含桃阁在〔凤阳〕府之旧濠州廨。宋祥符中，梅询为守，吕夷简为倅，相得甚欢，以此为憩宴之地。《明一统志》卷七。</p></li>
<li><p><span id="宋轶九-吕夷简-9"></span>
海陵西溪盐场，初，文靖公尝官于此，手植牡丹一本，有诗刻石。后范文正公亦尝临莅，复题一绝：「阳和不择地，海角亦逢春。忆得上林色，相看如故人。」后人以二公诗笔故，题咏极多，而花亦为人贵重，护以朱栏，不忍采折。岁久茂盛，枝覆数丈，每花开数百朶，为海滨之奇观。《渑水燕谈录》卷七。《宋朝事实类苑》卷三十四。</p></li>
<li><p><span id="宋轶九-吕夷简-10"></span>
吕许公夷简为郡守，上言乞不税农器。真宗知其可为宰相，记名殿壁，后果正台席。《东轩笔录》卷三。《宋朝事实类苑》卷九。</p></li>
<li><p><span id="宋轶九-吕夷简-11"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-54">54</a>。</p></li>
<li><p><span id="宋轶九-吕夷简-12"></span>
真宗崩，丁晋公为山陵大礼使，宦者雷允恭为山陵都监。及开皇堂，泉脉坌涌，丁私欲庇覆，遂更不闻奏，擅移数十丈。当时以为移在绝地，于是朝论大諠。是时吕夷简权知开封府，推鞫此狱，丁既久失天下之心，而众咸目为不轨，以至「取彼头颅，置之郊社」云云。狱既起，丁犹秉政，许公雅知丁多智数，凡行移、推劾文字，及追证左右之人，一切止罪允恭，略无及丁之语。狱具，欲上闻，丁信以为无疑，遂令许公奏对。公至上前方暴其绝地之事，谓竟以此投海外，许公遂参知政事矣。《东轩笔录》卷三。</p></li>
<li><p><span id="宋轶九-吕夷简-13"></span>
真宗初上仙，庄献攀慕号切，凡丧祭之礼，务极崇厚。吕文靖公奏曰：「太后为先帝丧纪之数，宗庙之仪，不忍裁减，曲尽尊奉，此虽至孝之道，以臣所见，尚未足报先帝恩遇之厚。唯是远奸邪，奖忠直，惜民财，拔擢时彦，使边徼宁靖，人物富安，皇帝德业日茂，太后寿乐无忧，此报先帝之大节也。」《渑水燕谈录》卷一。《宋朝事实类苑》卷十六。</p></li>
<li><p><span id="宋轶九-吕夷简-14"></span>
章懿太后之葬也，明肃方听政，有旨令凿内城垣以出柩。是时吕文靖公夷简当国，遽求对，而明肃已揣知其意，止令入内都知罗崇勋问有何事。文靖具奏凿垣非礼，宜开西华门以出神柩。明肃使崇勋报曰：「向夷简道，岂意卿亦如此也。」文靖答曰：「臣备位宰相，朝廷大事当廷争，太后不允，臣终不退。」崇勋三返，而太后之意不回。文靖正色谓崇勋曰：「宸妃诞育圣主，而送终之礼如此，异时治今日之事，莫道夷简不争。太尉日侍太后左右，不能开述讽导，当为罪魁矣。」崇勋大惧，驰告明肃，于是始允所请。《东轩笔录》卷四。</p></li>
<li><p><span id="宋轶九-吕夷简-15"></span>
吕文靖公为相，章献太后垂帘同听政。李宸妃薨，章献秘之，欲以宫人常礼治丧于外。文靖早朝，留身奏曰：「闻禁中贵人暴薨，丧礼宜从厚。」章献遂挽仁宗入内。少顷，独坐帘下，召文靖问曰：「一宫人死，相公云云何与？」公曰：「臣待罪宰相，事内外无不当预。」章献怒曰：「相公欲离间我母子耶？」公从容对曰：「陛下不以刘氏为念，臣不敢言；尚念刘氏也，丧礼宜从厚。」章献悟，遽曰：「宫人李宸妃也，且奈何？」文靖乃请治丧皇仪殿，太后与帝举哀后苑，百官奉灵轝由西华门以出，用一品礼殡洪福寺。公又谓入内都知罗崇勋曰：「宸妃当以后服殓，用水银实棺，异时莫道夷简不曾说来。」章献皆从之。后章献上仙，燕王谓仁宗言：「陛下李宸妃所生，妃死以非命。」仁宗号恸毁顿，不视朝者累日，下哀痛之诏自责，尊宸妃为皇太后，谥章懿。甫毕，章献殿殡，幸洪福寺祭告。易梓宫，帝亲哭视之，后玉色如生，冠服如皇太后者，以有水银沃之，故不坏也。帝叹息曰：「人言其可信哉！」待刘氏加厚。使仁宗孝德、章献母道两全，文靖公先见之明也。呜呼智哉！《邵氏闻见录》卷八。《东都事略》卷五十二。《昨非庵日纂》二集卷一。</p></li>
<li><p><span id="宋轶九-吕夷简-16"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-15">15</a>。</p></li>
<li><p><span id="宋轶九-吕夷简-17"></span>
仁宗初即位，章献明肃皇后垂帘。一夕大内火，宫门晨未启，辅臣请对。上与太后御拱宸门楼，百官拜楼下。申公独立不肯拜，曰：「昔者禁掖不戒于火，中外震动。愿一见上，乃敢拜。」诏为举帘见之。廷中耸然称叹，皆曰：「此真宰相器也。」《寓简》卷四。《东都事略》卷五十二。《言行龟鉴》卷六。</p></li>
<li><p><span id="宋轶九-吕夷简-18"></span>
契丹遣使借兵伐高丽，明肃欲与之，文靖公坚执不可。后曰：「适已微许其使矣，不与恐生怨，奈何？」公曰：「但以臣不肯拒之。」既而后语其使曰：「意非不欲应，但吕相公坚不可耳。」使人无语而去。《宋名臣言行录》前集卷六。《东山谈苑》卷四。</p></li>
<li><p><span id="宋轶九-吕夷简-19"></span>
契丹求和亲，割关南之地。狄使见吕夷简，畏伏曰：「观宰相如此，虽留无益。」《自警编》卷六。</p></li>
<li><p><span id="宋轶九-吕夷简-20"></span>
吕许公当国，是时太后临朝，仁宗尚幼，公能以智辑睦二宫，无纤毫之隙。及许公薨，仁宗方视朝，恸哭久之，顾左右大臣曰：「吕夷简死，谁复能办大事者！」及举哀，哭之甚恸。遂以祭奠器皿尽赐其家。张公安道时摄太常卿，亲见其事。其后奉𠡠撰《许公神道碑》，其家欲言和协二宫事，安道于上前质其虚实，上不喜，曰：「吾不能复记此事。」良久乃曰：「明肃章献尝自言梦周王祐真宗长子，早殀。来告，将脱生荆王宫中。时允初始生，荆王少子，所谓五相公者。太后欲取入宫养之，吕夷简争之，乃止。」上所言如此，则许公信有力矣。《龙川别志》卷上。</p></li>
<li><p><span id="宋轶九-吕夷简-21"></span>
见晁迥<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%99%81%E8%BF%A5-8">8</a>。</p></li>
<li><p><span id="宋轶九-吕夷简-22"></span>
见晁迥<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%99%81%E8%BF%A5-11">11</a>。</p></li>
<li><p><span id="宋轶九-吕夷简-23"></span>
见包拯<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%8C%85%E6%8B%AF-5">5</a>。</p></li>
<li><p><span id="宋轶九-吕夷简-24"></span>
刘后上仙，仁宗欲以杨太妃为太后，以问申公。申公曰：「典故无此事。」上曰：「奈已许之矣。」吕曰：「太后乐乎？」上曰：「乐之。」吕即曰：「唯唯。陛下宫中甚孤立，不便。」吕以此意密语公。时谏官、御史知其非而畏其说，竟不敢争也。公曰：「吕公固多不正以结上，然皆有说以胜人，人亦不能夺也。」刘后服未除，而劝仁宗娶曹后，希文进曰：「又教陛下做一不好事。」他日，吕语某云：「此事外人不知，刘既上仙，官家春秋盛，郭后、尚美人皆以宠废，以色进者不可胜数，已几于昏矣。不立后，无以止之。」公曰：「每事自有深意。」《韩魏公别录》。</p></li>
<li><p><span id="宋轶九-吕夷简-25"></span>
仁宗初莅政，问辅臣：「四方奏狱来上，不知所以裁之，如之何则可？」吕文靖公夷简进曰：「凡奏狱，必出于疑。疑则从轻可也。」帝深以为然，故终仁宗之世，疑狱一从于轻。《厚德录》卷四。</p></li>
<li><p><span id="宋轶九-吕夷简-26"></span>
范公作谏官，申公不悦王随，乃面讽希文云：「随近日多引师巫出入。及某事某事，皆可击也。」希文云：「某不知其详，未敢闻命。」吕知希文不纳，恐事泄，反以语随云：「范司谏欲奏言某事，某已劝之，且止矣。」公曰：「吕申公极有机智，虽忌正人，然亦未尝敢全疏弃之。」《韩魏公别录》。</p></li>
<li><p><span id="宋轶九-吕夷简-27"></span>
见郭后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E9%83%AD%E5%90%8E-3">3</a>。</p></li>
<li><p><span id="宋轶九-吕夷简-28"></span>
张邓公、吕许公同作宰相。一日朝退，仁宗独留吕公，问曰：「张士逊久在政府，欲与一差遣出去。」吕公曰：「士逊出入两朝，亦颇宣力。」仁宗曰：「恩命如何？」吕公曰：「与除静江军节度使、检校太傅，知许州。」仁宗曰：「有亏他否？」吕公曰：「圣恩优厚。」吕公既退，张、吕亲姻也，私焉曰：「主上独留公，必是士逊别有差遣。」因祈以恩命。吕沉吟久之，曰：「使弼，使弼。」张亦欣然慰望。是日，张公打屏合子内物色过半矣，既夕锁院，明日早，张公令院子尽搬合子内物色归家，更不趋待漏院，只就审官东院待漏。既入朝，张公惟祗候宣麻，吕公惟准拟押麻耳。忽有堂吏报吕公云：「相公知许州。」吕公大惊。于是张公押麻，乃吕公除静江军节度使、检校太傅，知许州也。《孔氏谈苑》卷一。《宾退录》卷四。参见宋仁宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E4%BB%81%E5%AE%97-26">26</a>。</p></li>
<li><p><span id="宋轶九-吕夷简-29"></span>
吕许公夷简为相日，文潞公彦博为太常博士，进谒，许公改容礼接，因语之曰：「太博去此十年，当践某位。」《东轩笔录》卷三。《宋朝事实类苑》卷四十九。《古今事文类聚》前集卷三十九。</p></li>
<li><p><span id="宋轶九-吕夷简-30"></span>
见文彦博<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%96%87%E5%BD%A6%E5%8D%9A-8">8</a>。</p></li>
<li><p><span id="宋轶九-吕夷简-31"></span>
见章得象<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%AB%A0%E5%BE%97%E8%B1%A1-5">5</a>。</p></li>
<li><p><span id="宋轶九-吕夷简-32"></span>
见盛度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9B%9B%E5%BA%A6-15">15</a>。</p></li>
<li><p><span id="宋轶九-吕夷简-33"></span>
见李淑<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E6%9D%8E%E6%B7%91-1">1</a>。</p></li>
<li><p><span id="宋轶九-吕夷简-34"></span>
景祐末，西鄙用兵，大将刘平死之，议者以朝廷使宦者监军，主帅节制有不得专者，故平失利。诏诛监军黄德和。或乞罢诸帅监军，仁宗以问宰臣，吕文靖公曰：「不必罢，但择谨厚者为之。」仁宗委公择之，对曰：「臣待罪宰相，不当与中贵私交，无由知其贤否。愿诏都知、押班保举，有不职，与同罪。」仁宗从之。翌日，都知叩首乞罢诸监军。士大夫嘉公有谋。《渑水燕谈录》卷二。《宋朝事实类苑》卷九。《宋名臣言行录》前集卷六。《锦绣万花谷》前集卷十。</p></li>
<li><p><span id="宋轶九-吕夷简-35"></span>
范文正公于景祐三年言吕相之短，坐落职、知饶州，徙越州。康定元年，复天章阁待制、知永兴军，寻改陕西都转运使。会许公自大名复入相，言于仁宗曰：「范仲淹贤者，朝廷将用之，岂可但除旧职邪？」即除龙图阁直学士、陕西经略安抚副使。上以许公为长者，天下皆以许公为不念旧恶。文正面谢曰：「向以公事忤犯相公，不意相公乃尔奖拔。」许公曰：「夷简岂敢复以旧事为念耶？」《涑水记闻》卷八。《宋名臣言行录》前集卷六。《厚德录》卷二。《自警编》卷四。《言行龟鉴》卷三。《何氏语林》卷十四。</p></li>
<li><p><span id="宋轶九-吕夷简-36"></span>
见宋庠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E5%BA%A0-20">20</a>。</p></li>
<li><p><span id="宋轶九-吕夷简-37"></span>
见宋庠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E5%BA%A0-21">21</a>。</p></li>
<li><p><span id="宋轶九-吕夷简-38"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-19">19</a>。</p></li>
<li><p><span id="宋轶九-吕夷简-39"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-16">16</a>。</p></li>
<li><p><span id="宋轶九-吕夷简-40"></span>
庆历中，仁宗服药，久不视朝。一日，圣体康复，思见执政，坐便殿，促召二府。宰相吕许公闻命，移刻方赴召。比至，中使数促公，同列亦赞公速行，公愈缓步。既见，上曰：「久疾方平，喜与公等相见，而迟迟其来何也？」公从容奏曰：「陛下不豫，中外颇忧，一旦闻召近臣，臣等若奔驰以进，虑人惊动耳。」上以为得辅臣之体。《渑水燕谈录》卷二。《宋朝事实类苑》卷九。《宋名臣言行录》前集卷六。《邵氏闻见录》卷八。《仕学规范》卷二十。《自警编》卷七。《何氏语林》卷十四。《锦绣万花谷》前集卷十。《昨非庵日纂》二集卷十。《宋稗类钞》卷三。</p></li>
<li><p><span id="宋轶九-吕夷简-41"></span>
张安寿曰：吕申公夷简平生朝会出入进止皆有常处，不差尺寸。庆历中为上相，首冠百僚起居，误忘一拜而起，外间讙言吕相失仪。余时举制科在京师，闻之，曰：「吕公为相久，非不详审者，今大朝会而失仪，是天夺之魄，殆将亡矣。」后十四日，忽感风疾，遂致仕，以至不起。《涑水记闻》卷三。</p></li>
<li><p><span id="宋轶九-吕夷简-42"></span>
庆历初，吕许公在相位，以疾甚求罢。仁宗疑其辞疾，欲亲视之。乃使乘马至殿门，坐椅子舆至殿陛，命其子公弼掖以登。既见，信然，乃许之。《石林燕语》卷八。</p></li>
<li><p><span id="宋轶九-吕夷简-43"></span>
吕许公疾病，仁宗剪髭为药以赐之，又手诏以问群臣可任两府者。其亲遇如此。《涑水记闻》卷十。</p></li>
<li><p><span id="宋轶九-吕夷简-44"></span>
见陈尧佐<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%99%88%E5%B0%A7%E4%BD%90-10">10</a>。</p></li>
<li><p><span id="宋轶九-吕夷简-45"></span>
范文正公仲淹为参知政事，建言乞立学校、劝农桑、责吏课、以年任子等事，颇与执政不合。会有言边鄙未宁者，文正乞自往经抚，于是以参知政事为河东、陕西安抚使。时吕许公夷简谢事居圃田，文正往候之，许公问曰：「何事遽出也？」范答以「暂往经抚两路，事毕即还矣」。许公曰：「参政此行，正蹈危机，岂复再入？」文正未谕其旨，果使事未还，而以资政殿学士知邠州。《东轩笔录》卷四。</p></li>
<li><p><span id="宋轶九-吕夷简-46"></span>
吕文靖公致政，居郑州。范文正公自参知政事出为河东陕西宣抚使，过郑，见文靖公。文靖问曰：「参政出使何也？」文正曰：「某在朝无补，自谓此行欲图报于外。」文靖笑曰：「参政误矣。既跬步去朝廷，岂能了事？」文正闻其言，始有悔意。未几，除资政殿学士、知邠州、兼陕西四路安抚使。《邵氏闻见录》卷八。</p></li>
<li><p><span id="宋轶九-吕夷简-47"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-44">44</a>。</p></li>
<li><p><span id="宋轶九-吕夷简-48"></span>
文靖夫人因内朝，皇后曰：「上好食糟淮白鱼。祖宗旧制，不得取食味于四方，无从可致。相公家寿州，当有之。」夫人归，欲以十奁为献。公见问之，夫人告以故，公曰：「两奁可耳。」夫人曰：「以备玉食，何惜也？」公怅然曰：「玉食所无之物，人臣之家安得有十奁也？」《邵氏闻见录》卷八。</p></li>
<li><p><span id="宋轶九-吕夷简-49"></span>
吕文靖教马子山云：「事不要做到十分。」子山初未谕，其后语人云：「一生只用此一句不尽。」《孔氏谈苑》卷三。</p></li>
<li><p><span id="宋轶九-吕夷简-50"></span>
大丞相吕夷简，一日，有儒者张球献诗曰：「近日厨中乏所供，孩儿啼哭饭箩空。母因低语告儿道，爹有新诗上相公。」公见诗甚悦，因以俸钱百缗遗之。又为引道贵官门馆，得依栖之。《青琐高议》前集卷五。《坚瓠丁集》卷三。</p></li>
<li><p><span id="宋轶九-吕夷简-51"></span>
吕文靖生四子：公弼、公著、公奭、公孺，皆少时，文靖与其夫人语：「四儿他日皆系金带，但未知谁作宰相，吾将验之。」他日，四子居外，夫人使小鬟擎四宝器，贮茶而往，教令至门故跌而碎之，三子皆失声，或走归告夫人者，独公著凝然不动。文靖谓夫人曰：「此子必作相。」元祐果大拜。《孙公谈圃》卷下。《仕学规范》卷十。《群书类编故事》卷十六。《何氏语林》卷十四。《昨非庵日纂》一集卷十。《宋稗类钞》卷三。</p></li>
<li><p><span id="宋轶九-吕夷简-52"></span>
〔吕〕文靖长于知人，世能道其事者。王仲仪，故相子，待制年未四十，一日谒公，簪绅骑从华奕。公二子窥之，相与羡慕。公知而语曰：「汝辈何爱王某？」对云：「以其少年荣达耳。」又告之曰：「尔曹皆当远过斯人。」二子者，晦叔、宝臣，一宰相，一枢密使。《珍席放谈》卷下。</p></li>
<li><p><span id="宋轶九-吕夷简-53"></span>
吕文靖公宅在京师榆林巷，群从数十。遇时节朔望，则昧旦共集于一处，以须尊者之出。《异闻总录》卷四。</p></li>
</ol>
</div>
<div id="王-随" class="section level2">
<h2>
<span class="header-section-number">18.6</span> 王　随<a class="anchor" aria-label="anchor" href="#%E7%8E%8B-%E9%9A%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-王随-1"></span>
王章惠公随举进士时甚贫，游于翼城，逋人饭，执而入县。石务均之父为县吏，为偿钱，又饭之，馆之于其家，而其母尤所加礼。一日，务均醉殴之，王遂去。明年登第，久之，为河东转运使，务均恐惧逃窜。然随岂有害之之意乎？至是事败，文潞公为县，捕之急，往投随，随已为御史中丞矣。未几，封一铤银至县，葬务均之母，事少解。至随为参知政事，奏务均教练使，务均亦改行自修。王公长厚，而不忘一饭之恩也如此。《东斋记事》卷三。《宋朝事实类苑》卷二十二。《厚德录》卷二。《自警编》卷四。《言行龟鉴》卷三。</p></li>
<li><p><span id="宋轶九-王随-2"></span>
王章惠公随知扬州，许元以举子上谒，自陈世家，乃唐许远之后。章惠率同僚上表，荐其忠烈之家，乞朝廷推恩，而通判以下皆不从，章惠遂独状荐之，朝廷以为郊社斋郎。元有材谋，晓钱谷，为江淮制置发运判官，以至为使，凡十余年，号为能臣，终天章阁待制。《东轩笔录》卷十一。《宋朝事实类苑》卷五十七引《涑水记闻》。</p></li>
<li><p><span id="宋轶九-王随-3"></span>
见林逋<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9E%97%E9%80%8B-3">3</a>。</p></li>
<li><p><span id="宋轶九-王随-4"></span>
王章惠公随知戎州，戎人多蓄逃卒。或忤意，则执以求赏，故坐法众。随至，下令能自归者免，仍隶旧籍，多所全活。《厚德录》卷四。案：戎州，据《东都事略》卷五十六及《宋史》卷三百一十一，当作「秦州」。</p></li>
<li><p><span id="宋轶九-王随-5"></span>
明道中，江淮荐饥，始命王随为安抚使。随素无才术，不能拯伤救弊，以活流殍。但令人负缗以散丐者，每出则前后拥塞，趋导者不能呵，随方姁姁矜问，示为恩惠，识者无不嗤之。《儒林公议》。</p></li>
<li><p><span id="宋轶九-王随-6"></span>
王随作相，病已，甚好释氏，时有献嘲者云：「谁谓调元地，番成养病坊。但见僧盈室，宁忧火掩房。」在杭州常对一聋长老诵己所作偈。僧既聩，离席引首，几入其怀，实无所闻。番叹赏之，以为知音之妙。《江隣几杂志》。《孔氏谈苑》卷二。《唐宋分门名贤诗话》卷三。《宋诗纪事》卷九十六。</p></li>
<li><p><span id="宋轶九-王随-7"></span>
丞相王公随亦悟性理，捐馆时，知河阳，作偈曰：「画堂灯已灭，弹指向谁说。去住本寻常，春风扫残雪。」是夕薨。凌晨大雪，实正月六日。《青箱杂记》卷十。《江邻几杂志》。</p></li>
<li><p><span id="宋轶九-王随-8"></span>
王丞相随刻意于诗，以谓诗皆言志，不可容易而作。尝有应制科人成锐集诗三篇，国子博士侯君以献于随。随览之，乃亲笔尺牍答侯君，其略曰：「随拜启：伏承贤良成秀才见访不及，裁制三册，文华宏逸，学术该赡。然览《野菊诗》云：『彩槛应无分，春风不借恩。』又《野花诗》云：『馨香虽有艳，栽植未逢人。』实皆绮靡不辞，未协荣登之兆。复阅《别随州裴员外》嘉句云：『凭高看渐远，更上最高楼。』谅惟再举，合践高科。」其好品藻如此。《青箱杂记》卷七。</p></li>
<li><p><span id="宋轶九-王随-9"></span>
王随相讳德，幕宾谓德为可已，优人赞祝云：「此相公之可已。」《江隣几杂志》。</p></li>
</ol>
</div>
<div id="章得象" class="section level2">
<h2>
<span class="header-section-number">18.7</span> 章得象<a class="anchor" aria-label="anchor" href="#%E7%AB%A0%E5%BE%97%E8%B1%A1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-章得象-1"></span>
郇公之未生，邓国太夫人梦陟山巅，礼高广坐，授玉像一，既喜，寤。郇公之始生，太师密公梦相者拜于前，傍有人曰：「相而拜台辅也。」二尊为诗以励之曰：「吾家累世多阴施，今日青云岂假梯。」已而果然。《搜神秘览》卷中。</p></li>
<li><p><span id="宋轶九-章得象-2"></span>
〔章得象〕母尝梦登山，遇神人授以玉象，及生，复梦庭积象笏，因名得象。《东都事略》卷五十六。</p></li>
<li><p><span id="宋轶九-章得象-3"></span>
闽中唯建、剑、汀、邵武四处杀子，士大夫家亦然。章郇公，建州人，生时家妪将不举，凡灭烛而复明者三，有呼于梁者曰：「相公。」家人惧甚，遽收养之。《孙公谈圃》卷下。</p></li>
<li><p><span id="宋轶九-章得象-4"></span>
世言闽人多短小，而长大者必为贵人。郇公身既长大，而语声如钟，岂出其类者是为异人乎！其为相务以厚重，镇止浮竞，时人称其德量。《归田录》卷二。《宋朝事实类苑》卷六十四。</p></li>
<li><p><span id="宋轶九-章得象-5"></span>
章郇公虽闽人，然其为人厚重。少时有相工知人贵贱，公父以兄弟见之，相者曰：「中有一人大贵。」公就位，舍去不复问。公弟从之不已。父曰：「所谓贵者谁也？」相者曰：「舍去者是也。」后以侍郎为参知政事。吕许公鄙其为人，宋宣献时以尚书为枢密副使，许公即以为参知政事，欲以逼公。公之亲友皆劝公自引去，公不听。久之，宣献卒，乃求避位。许公深愧之，言于仁宗，留公不遣。及许公薨，遂秉政。《龙川别志》卷上。</p></li>
<li><p><span id="宋轶九-章得象-6"></span>
章子平言其祖郇公初宰信州玉山县，以忧去，服除，再知玉山县。带京债八百千赴任，既而玉山县数豪僧为偿其债，郇公作诗谢其僧，僧以石刻之，流布四方，而时无贬议者。玉山有举子徐生，郇公与之游，尝过生，生置酒，酒酣，郇公作诗书于壁曰：「村醪山菓簇杯盘，措大家风总一般。今日相逢非俗客，凭君莫作长官看。」《东轩笔录》卷十五。</p></li>
<li><p><span id="宋轶九-章得象-7"></span>
章郇公守洪州，尝因宴客，掷骰赌酒。乃自默占，如异日登台辅，即成贵采，一掷得佛面浮图。遂缄秘其骰，至为相犹在。《能改斋漫录》卷十八。《宋稗类钞》卷一。《茶香室续钞》卷二十一。</p></li>
<li><p><span id="宋轶九-章得象-8"></span>
《司马文正公日录》云：章郇公得象为职方，知洪州罢归。丁晋公与杨文公博，召数人皆不至。丁以为二人博无欢，杨曰：「有章职方者善博，可召之。」既至，丁不胜，输银器数百两。章无喜色，亦不辞。他日又博，章输银器数百两，亦无吝色。丁由是嘉其有度量，援引以至清显。杨亦尝称郇公他日必为公台。《苕溪渔隐丛话》后集卷三十六。《宋稗类钞》卷三。</p></li>
<li><p><span id="宋轶九-章得象-9"></span>
章郇公作正字日，寒食，与丁晋公会博，胜且厚。丁翌日封置所负银数百两归公。明年寒食复博，而郇却负于丁。丁督索甚急，郇即出旧物以偿之。而封缄如旧，尘已昏垢。丁大服其量。《能改斋漫录》卷十二。《宋稗类钞》卷三。</p></li>
<li><p><span id="宋轶九-章得象-10"></span>
章相性简静，差试举人，出《人为天地心赋》。举子白云：「先朝尝开封府发解出此题，郭稹为解元，学士岂不闻乎？」曰：「不知，不知。」匆遽别出一题目《教由寒暑》，既非己豫先杼轴，举人上请：「题出《乐记》，此教乃乐教也，当用乐否？」应曰：「诺。」又一举人云：「上在谅阴，而用乐事，恐或非便。」纷纭不定，为无名子嘲曰：「武成庙里沽良玉，开封府举人就武成王庙试《良玉不琢赋》夫子门墙弄簸箕。国学试《良弓之子必学为箕赋》。惟有太常章得象，往来寒暑不曾知。」《江邻几杂志》。《诗话总龟》前集卷三十八。《唐宋分门名贤诗话》卷三。</p></li>
<li><p><span id="宋轶九-章得象-11"></span>
章郇公在翰林十二年。当刘太后时，人多儌幸，以希大用，公乃中立不倚。晚迁承旨，最为久次。及副枢李公咨卒，公始代之。时有亲吏闻命，即径造斋阁报庆。公厉声曰：「无妄语。」乃叱出之。《能改斋漫录》卷十二。</p></li>
<li><p><span id="宋轶九-章得象-12"></span>
章相在翰林日，尝差知权开封府二十七日，请僧在家设七昼夜道场，惧冤滥也。《江隣几杂志》。</p></li>
<li><p><span id="宋轶九-章得象-13"></span>
章郇公初入枢府，以所赐鞍绣文疏略，命市工别绣之。既就来上，视其花乃宰相所用，不旋踵遂大拜。《能改斋漫录》卷十八。</p></li>
<li><p><span id="宋轶九-章得象-14"></span>
见文彦博<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%96%87%E5%BD%A6%E5%8D%9A-9">9</a>。</p></li>
<li><p><span id="宋轶九-章得象-15"></span>
章郇公在中书。欧阳文忠公初自夷陵县令贬所回，复馆职，通判滑州。以书与公求一郡，公答之，无可意。文忠不悦。俄而擢知谏院，一年中历三司，直龙图，为学士、河朔都转运。文忠始服公非卖恩者。《能改斋漫录》卷十二。</p></li>
<li><p><span id="宋轶九-章得象-16"></span>
章得象在中书时，方天下多敝事，且有西鄙之患，每与范希文、富彦国以文字至相府，欲发议论，辄闭目数数，殊不应人。彦国愤惋，数欲悖之，希文惜大体，不许也。《韩魏公别录》。</p></li>
<li><p><span id="宋轶九-章得象-17"></span>
庆历中，韩、范、富执政日，务兴作。时章郇公为相，张文定因往见之，语以近日诸公颇务兴作，如何？郇公不答。凡数问之，曰：「得象每见小儿跳踯作戏，禁止不得。到触著墙，自退耳。方其举步时，势难遏也。」未几，三公悉罢。《闻见近录》。</p></li>
<li><p><span id="宋轶九-章得象-18"></span>
庆历中，富郑公、韩魏公俱少年执政，颇务兴作。章郇公位丞相，终日默然如不能言。或问郇公：「富、韩勇于事为何如？」曰：「得象每见小儿跳踯戏剧，不可诃止，俟其抵触墙壁自退耳。方锐于跳踯时，势难遏也。」后富、韩二公阅历岁月，经涉忧患，始知天下之事不可妄有纷更。而王荆公者，年少气盛，强项莫敌，尽将祖宗典制变乱之。二公不可救止而去，始叹郇公之言为贤也。《邵氏闻见后录》卷二十。</p></li>
<li><p><span id="宋轶九-章得象-19"></span>
章郇公，庆历中罢相知陈州，舣舟蔡河上。张方平、宋子京俱为学士，同谒公，公曰：「人生贵贱，莫不有命，但生年月日时胎有三处合者，不为宰相，亦为枢密副使。」张、宋退召术者，泛以朝士命推之，惟得梁适、吕公弼二命，各有三处合，张、宋叹息而已。是时梁、吕皆为小朝官，既而皇祐中，梁为相，熙宁中，吕为枢密使，皆如郇公之言。《东轩笔录》卷十四。</p></li>
<li><p><span id="宋轶九-章得象-20"></span>
章郇公得象在私第，子弟有夜扣门禀事者，公曰：「若是公事，明早来待漏院理会；若是私事，即于堂前夫人处禀覆。」在中书，一日坐处地陷，徐起，使人填之，不以为怪。家人闻之甚忧，及公还家，亦不言。至晚，公与弟虞部对饮，虞部问公：「今日闻中书地陷，是否？」曰：「中书地陷，何干汝事？」竟不言。《言行龟鉴》卷二。《仕学规范》卷十二。</p></li>
<li><p><span id="宋轶九-章得象-21"></span>
初，闽人谣曰：「南台沙合出宰相。」至得象相时，沙涌可涉。政和六年，沙复涌，已而余丞相深大拜。《挥麈录》卷四。《林下偶谈》卷二。《宋稗类钞》卷六。</p></li>
<li><p><span id="宋轶九-章得象-22"></span>
〔谏议大夫贾昌衡〕言：有一相知任宪，至一郡，有护戎年高，因料兵曰：「护戎老不任事，何可容也？」太守默然，戎乃抗声曰：「我本不欲来，为小儿子所强，今果受辱。」宪问小儿子为谁，曰：「外甥。」复问为谁，曰：「章得象也。」盖郇公是时方为丞相。宪曰：「虽年高，精神不减，不知何饵？」戎曰：「无恁饵。」宪曰：「好个健老儿。」惠酒而去。《麈史》卷下。</p></li>
</ol>
</div>
<div id="章仲昌" class="section level2">
<h2>
<span class="header-section-number">18.8</span> 章仲昌<a class="anchor" aria-label="anchor" href="#%E7%AB%A0%E4%BB%B2%E6%98%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶九-章仲昌-1"></span>
见王博文<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%8E%8B%E5%8D%9A%E6%96%87-3">3</a>。</li>
</ol>
</div>
<div id="晏-殊" class="section level2">
<h2>
<span class="header-section-number">18.9</span> 晏　殊<a class="anchor" aria-label="anchor" href="#%E6%99%8F-%E6%AE%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-晏殊-1"></span>
〔晏殊〕父本抚州手力节级，公幼能文，李虚己知滁州，一见奇之，许妻以女，因荐于杨大年，大年以闻，时年十三。真宗面试诗赋，疑其宿成，明日再试，文采愈美。上大奇之，即除秘书省正字，令于龙图阁读书，师陈彭年。《宋名臣言行录》前集卷六。</p></li>
<li><p><span id="宋轶九-晏殊-2"></span>
晏元献公为童子时，张文节荐之于朝廷，召至阙下，适值御试进士，便令公就试。公一见试题，曰：「臣十日前已作此赋，有赋草尚在，乞别命题。」上极爱其不隐。及为馆职，时天下无事，许臣寮择胜燕饮，当时侍从文馆士大夫各为燕集，以至市楼酒肆，往往皆供帐为游息之地。公是时贫甚，不能出，独家居与昆弟讲习。一日选东宫官，忽自中批除晏殊。执政莫谕所因，次日进覆，上谕之曰：「近闻馆阁臣寮，无不嬉游燕赏，弥日继夕，唯殊杜门与兄弟读书，如此谨厚，正可为东宫官。」公既受命，得对，上面谕除授之意，公语言质野，则曰：「臣非不乐燕游者，直以贫无可为之。臣若有钱，亦须往，但无钱不能出耳。」上益嘉其诚实，知事君体，眷注日深。仁宗朝，卒至大用。《梦溪笔谈》卷九。《宋朝事实类苑》卷七。《宋名臣言行录》前集卷六。《渑水燕谈录》卷六。《墨客挥犀》卷十。《自警编》卷二。《言行龟鉴》卷一。《昨非庵日纂》二集卷六。《古事比》卷十六。</p></li>
<li><p><span id="宋轶九-晏殊-3"></span>
晏殊相年七岁，自临川诣都下求举神童。时寇莱公出镇金陵，殊以所业求见，莱公一见器之。既辞，命所乘赐马、鞯、辔送还旅邸，复谕之曰：「马即还之，鞯、辔奉资桂玉之费。」知人之鉴，今尠其比。《续湘山野录》。</p></li>
<li><p><span id="宋轶九-晏殊-4"></span>
曾谏议致尧性刚介，少许可。一日，在李侍郎虚己坐上，见晏元献公。晏，李之婿也，初为奉礼郎。曾熟视之曰：「晏奉礼他日贵甚，但老夫耄矣，不及见子为相也。」《东轩笔录》卷三。《宋朝事实类苑》卷四十九。《云斋广录》卷一。《西塘集耆旧续闻》卷八。《古今事文类聚》前集卷三十九。</p></li>
<li><p><span id="宋轶九-晏殊-5"></span>
晏相言：作知制诰，误宣入禁中，真宗已不豫，出一纸文字，视之，乃除拜数大臣。奏：臣是外制，不敢越职领之。须臾，召到学士钱惟演。晏奏：「臣恐泄漏，乞宿学士院。」翌日，麻出，皆非向所见者，深骇之，不敢言。《江隣几杂志》。《孔氏谈苑》卷二。</p></li>
<li><p><span id="宋轶九-晏殊-6"></span>
晏元献公留守南郡，王君玉时已为馆阁校勘，公特请于朝，以为府签判，朝廷不得已，使带馆职从公。外官带馆职，自君玉始。宾主相得，日以赋诗饮酒为乐，佳时胜日，未尝辄废也。尝遇中秋阴晦，斋厨夙为备，公适无命，既至夜，君玉密使人伺公，曰：「已寝矣。」君玉亟为诗以入，曰：「只在浮云最深处，试凭弦管一吹开。」公枕上得诗，大喜，即索衣起，径召客治具，大合乐。至夜分，果月出，遂乐饮达旦。前辈风流固不凡，然幕府有佳客，风月亦自如人意也。《石林诗话》卷上。《澄怀录》卷上。《尧山堂外纪》卷四十六。《宋诗纪事》卷十一。</p></li>
<li><p><span id="宋轶九-晏殊-7"></span>
晏元献公以文章名誉，少年居富贵，性豪俊，所至延宾客，一时名士多出其门。罢枢密副使，为南京留守，时年三十八。幕下王琪、张亢最为上客。亢体肥大，琪目为牛；琪瘦骨立，亢目为猴。二人以此自相讥诮。琪尝嘲亢曰：「张亢触墙成八字」，亢应声曰：「王琪望月叫三声。」一坐为之大笑。《归田录》卷一。《宋朝事实类苑》卷六十四。《五杂组》卷十六。《宋稗类钞》卷六。</p></li>
<li><p><span id="宋轶九-晏殊-8"></span>
晏丞相知南京，王琪、张亢为幕客，泛舟湖中，只以诸妓自随。晏公把柁，王、张操篙。琪南方人，知行舟次第，至桥下，故使船触柱而横，厉声呼曰：「晏梢使柁不正也。」《孔氏谈苑》卷三。《何氏语林》卷二十五。《黄嬭余话》卷一。</p></li>
<li><p><span id="宋轶九-晏殊-9"></span>
晏元献公赴杭州，道过维扬，憩大明寺，瞑目徐行，使侍史诵壁间诗板，戒其勿言爵里姓名，终篇者无几。又俾别诵一诗云：「水调隋宫曲，当年亦九成。哀音已亡国，废沼尚留名。仪凤终陈迹，鸣蛙只沸羹。凄凉不可问，落日下芜城。」徐问之，江都尉王琪诗也。召至同饭，又同步游池上。时春晚，已有落花，晏云：「每得句书墙壁间，或弥年未尝强对。且如『无可奈何花落去』，至今未能也。」王应声曰：「似曾相识燕归来。」自此辟置，又荐馆职，遂跻侍从矣。《能改斋漫录》卷十一。《苕溪渔隐丛话》后集卷二十引《复斋漫录》。《诗人玉屑》卷十引《遗珠》。《宋稗类钞》卷五。《宋诗纪事》卷十一。案：《苕溪渔隐丛话》云晏殊不曾知杭州，「复斋乃云元献赴杭州，道过维扬」，所记误。</p></li>
<li><p><span id="宋轶九-晏殊-10"></span>
晏元献早入政府，迨出镇，皆近畿名藩，未尝远去王室。自南都移陈，离席，官奴有歌「千里伤行客」之词。公怒曰：「予生平守官，未尝去王畿五百里，是何千里伤行客也。」《能改斋漫录》卷十六。《宋稗类钞》卷二。</p></li>
<li><p><span id="宋轶九-晏殊-11"></span>
晏元献为藩郡，率十许日乃一出厅，僚吏旅揖而已。有欲论事，率因亲校转白，校复传可否以出，遂退。《老学庵笔记》卷七。</p></li>
<li><p><span id="宋轶九-晏殊-12"></span>
曾祖为三司判官，夏相为使，一岁才一开宴，女乐侍姬，管弦器皿，穷极奢僭。后晏公代使，每休沐，约同寮置酒，案上不过数器。久之，渐进盈几，乃草具。歌舞倦，则曰：「此辈伎俩已尽，吾辈亦可呈事艺。」设砚墨纸札，各赋诗述怀以为乐。《魏公谭训》卷六。</p></li>
<li><p><span id="宋轶九-晏殊-13"></span>
元献晏公为丞相时，作新第于城南。时钱思公镇西洛，晏求牡丹于思公。公以绝句并花寄晏云：「名花封殖在秋期，翠石丹萱幸可依。华馆落成和气动，便随桃花共芳菲。」《能改斋漫录》卷十一。</p></li>
<li><p><span id="宋轶九-晏殊-14"></span>
见李宸妃<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E6%9D%8E%E5%AE%B8%E5%A6%83-4">4</a>。</p></li>
<li><p><span id="宋轶九-晏殊-15"></span>
章懿之崩，李淑护葬，晏殊撰志文，只言生女一人，早卒，无子。仁宗恨之，及亲政，内出志文，以示宰相曰：「先后诞育朕躬，殊为侍从，安得不知？乃言生一公主，又不育，此何意也？」吕文靖曰：「殊固有罪，然宫省事秘，臣备位宰相，是时虽略知之而不得其详，殊之不审，理容有之。然方章献临御，若明言先后实生圣躬，事得安否？」上默然良久，命出殊守金陵。明日，以为远，改守南都。如许公保全大臣，真宰相也，其有后宜哉！及殊作相，八王疾革，上亲往问。王曰：「叔久不见官家，不知今谁作相？」上曰：「晏殊也。」王曰：「此人名在图谶，胡为用之？」上归阅图谶，得成败之语，并记志文事，欲重黜之。宋祁为学士，当草白麻，争之。乃降二官知颍州，词曰「广营产以殖赀，多役兵而规利」，以它罪罪之。殊免深谴，祁之力也。《龙川别志》卷上。《宋名臣言行录》前集卷六。</p></li>
<li><p><span id="宋轶九-晏殊-16"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-69">69</a>。</p></li>
<li><p><span id="宋轶九-晏殊-17"></span>
晏元献为参知政事，后仁宗亲政，与同列皆罢，知亳州。先有摘其为章懿太后墓志，不言帝所生以自结者，然亦不免俱去。一日，游涡水，见蛙有跃而登木捕蝉者，既得之，口不能容，乃相与坠地，遂作《蜩蛙赋》，略云：「匿蕞质以潜进，跳轻躯而猛噬。虽多口而连获，终扼腕而弗制。」《石林避暑录话》卷四。</p></li>
<li><p><span id="宋轶九-晏殊-18"></span>
晏元献初罢政事，守亳社，每叹士风雕落。一日，营妓曰刘苏哥，有约终身不寒盟者，方春物暄妍，骏马出郊，登高冢旷望，长恸遂卒。元献谓士大夫受人眄睐，随燥湿变渝如反掌手，曾狂女子不若。为序其事，以诗吊之：「苏哥风味逼天真，恐是文君向上人。何日九原芳草绿，大家酒哭青春。」《西清诗话》卷下。《苕溪渔隐丛话》前集卷二十六。《青泥莲花记》卷五。《宋诗纪事》卷七。</p></li>
<li><p><span id="宋轶九-晏殊-19"></span>
膳部鲁郎中言，昔年陈州有女妖，自云孔大娘，每昏夜，于皷腔中与人语言，尤知未来事。时故相晏元献公守陈，方制小辞一阕，修改未定，而孔大娘已能歌矣。又何怪也。《文昌杂录》卷一。《词林纪事》卷三。</p></li>
<li><p><span id="宋轶九-晏殊-20"></span>
李宗易郎中，陈州人，诗文、琴棋、游艺皆妙绝过人，前辈中名士也。晏临淄公为陈守，属伏暑中，同诸客集于州之后圃。时炎曦赫然，晏公叹曰：「江南盛冬烘柿，当此时得而食之，应可涤暑也。」宗易忽对曰：「此极易致，愿借四大食合。」公大惊，遽令取之。宗易起，入于堂之西房，令取合，复掩关少刻而出，振衣就席，徐曰：「可令开合。」既如言，烘柿四合俱满。正如盛冬初熟者，霜粉蓬勃，分遗众客及其家，靡不沾足。晏公曰：「此人能如此，甚事不可做！」自是遂疎之。《默记》卷中。</p></li>
<li><p><span id="宋轶九-晏殊-21"></span>
庆历癸未十二月十九日立春，甲申元日，丞相晏元献公会两禁于私第。丞相席上自作《木兰花》以侑觞曰：「东风昨夜回梁苑。日脚依稀添一线。旋开杨柳绿蛾眉，暗折海棠红粉面。　　无情欲去云间雁。有意飞来梁上燕。无情有意且休论，莫向酒杯容易散。」于时坐客皆和，亦不敢改首句「东风昨夜」四字。《岁时广记》卷七引《古今词话》。</p></li>
<li><p><span id="宋轶九-晏殊-22"></span>
庆历中，西师未解，晏元献公殊为枢密使，会大雪，欧阳文忠公与陆学士经同往候之，遂置酒于西园。欧阳公即席赋《晏太尉西园贺雪歌》，其断章曰：「主人与国共休戚，不惟喜悦将丰登。须怜铁甲冷彻骨，四十余万屯边兵。」晏深不平之，尝语人曰：「昔日韩愈亦能作诗词，每赴裴度会，但云『园林穷胜事，钟皷乐清时』，却不曾如此作闹。」《东轩笔录》卷十一。《临汉隐居诗话》。《苕溪渔隐丛话》前集卷二十六。《孔氏谈苑》卷四。《侯鲭录》卷四。《尧山堂外纪》卷四十六。《茶余客话》卷十一。</p></li>
<li><p><span id="宋轶九-晏殊-23"></span>
晏公不喜欧阳公，故欧阳公自分镇叙谢，有曰：「出门馆不为不旧，受恩知不为不深，然足迹不及于宾阶，书问不通于执事。岂非飘流之质，愈远而弥疎；孤拙之心，易危而多畏！动常得咎，举辄累人。故于退藏，非止自便；偶因天幸，得请郡符。问遗老之所思，流风未远；瞻大邦之为殿，接壤相交。」晏公得之，对宾客占十数语，授书史作报。客曰：「欧阳公有文声，似太草草。」晏公曰：「答一知举时门生，已过矣。」《邵氏闻见后录》卷十五。《潘子真诗话》。《苕溪渔隐丛话》前集卷二十六。</p></li>
<li><p><span id="宋轶九-晏殊-24"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-33">33</a>。</p></li>
<li><p><span id="宋轶九-晏殊-25"></span>
王荆公于杨寘榜下第四人及第。是时，晏元献为枢密使，上令十人往谢。晏公俟众人退，独留荆公，再三谓曰：「廷评乃殊乡里，久闻德行乡评之美。况殊备位执政，而乡人之贤者取高科，实预荣焉。」又曰：「休沐日相邀一饭。」荆公唯唯。既出，又使直省官相约饭会，甚慇懃也。比往时，待遇极至。饭罢，又延坐，谓荆公曰：「乡人他日名位如殊坐处，为之有余矣。」且叹慕之又数十百言，最后曰：「然有二语欲奉闻，不知敢言否？」晏公言至此，语欲出而拟议久之。晏公泛谓荆公曰：「能容于物，物亦容矣。」荆公但微应之，遂散。公归至旅舍，叹曰：「晏公为大臣，而教人者以此，何其卑也！」心颇不平。荆公后罢相，其弟和甫知金陵，时说此事，且曰：「当时我大不以为然。我在政府，平生交友，人人与之为敌，不保其终。今日思之，不知晏公何以知之；复不知『能容于物，物亦容焉』二句有出处，或公自为之言也。」《默记》卷中。《清波杂志》卷四。《宋稗类钞》卷三。</p></li>
<li><p><span id="宋轶九-晏殊-26"></span>
红梅清艳两绝，昔独盛于姑苏，晏元献始移植西岗第中，特珍赏之。一日，贵游赂园吏，得一枝分接，由是都下有二本。公尝与客饮花下，赋诗曰：「若更迟开三二月，北人应作杏花看。」客曰：「公诗固佳，待北俗何浅耶！」公笑曰：「顾伧父安得不然？」一座绝倒。王君玉闻盗花种事，以诗遗公：「馆娃宫北旧精神，粉瘦琼寒露蘂新。园吏无端偷折去，凤城从此有双身。」自尔名园争培接，遍都城矣。《西清诗话》卷下。《苕溪渔隐丛话》前集卷二十六。《梅谱》。《尧山堂外纪》卷四十六。</p></li>
<li><p><span id="宋轶九-晏殊-27"></span>
曾布以翰林学士权三司使，坐言市易事落职，知饶州。舍人许将当制，颇多斥词，制下，将往见曾而告：「始得词头，深欲缴纳。又思之，衅隙如此，不过同贬耳，于公无所益也，遂黾勉为之。然其中语言颇经改易，公他日当自知也。」曾曰：「君不闻宋子京之事乎？昔晏元献公当国，子京为翰林学士，晏爱宋之才，雅欲旦夕相见，遂税一第于旁近，延居之，其亲密如此。遇中秋，晏公启宴，召宋，出妓，饮酒赋诗，达旦方罢。翌日罢相，宋当草词，颇极诋斥，至有『广营产以殖私，多役兵而规利』之语。方子京挥毫之际，昨夕余酲尚在，左右观者亦骇叹。盖此事由来久矣，何足校耶！」许亦怃然而去。《东轩笔录》卷十。《苕溪渔隐丛话》前集卷二十六。《尧山堂外纪》卷四十六。《青泥莲花记》卷五。《宋稗类钞》卷六。《宋诗纪事》卷七。案：《旧闻证误》卷二曰：「苏子由谓景文救解元献，曾子宣谓景文诋斥晏公，二者皆误。」</p></li>
<li><p><span id="宋轶九-晏殊-28"></span>
晏元献罢相守颍州。一日，有歧路人献杂手艺者，作踏索之伎。已而掷索向空，索植立，遂缘索而上，快若风雨，遂飞空而去，不知所在。公大骇莫测。已而守衙排军白公曰：「顷尝出戍，曾记见此等事，但请阖郡谯门大索，必获。盖斯等妖术未能遽出府门也。」公如请，戒众兵曰：「凡遇非衙中旧有之物，即以斧斫之。」既周视无有。最后于马院旁一卒曰：「旧有系马柱五枚，今有六枚，何也？」亟斫之，即大呼，乃人尔。遂获妖人。《默记》卷下。</p></li>
<li><p><span id="宋轶九-晏殊-29"></span>
晏元献公为京兆，辟张先为通判。新纳侍儿，公甚属意。先字子野，能为诗词，公雅重之。每张来，即令侍儿出侑觞，往往歌子野所为之词。其后王夫人寖不容，公即出之。一日，子野至，公与之饮，子野作《碧牡丹》词，令营妓歌之，有云「望极蓝桥，但暮云千里。几重山，几重水」之句。公闻之怃然，曰：「人生行乐耳，何自苦如此？」亟命于宅库支钱若干，复取前所出侍儿，既来，夫人亦不复谁何也。《道山清话》。《尧山堂外纪》卷四十六。《词林纪事》卷四。案：《绿窗新话》卷上引《古今词话》作晏几道事，当误。</p></li>
<li><p><span id="宋轶九-晏殊-30"></span>
晏元献守长安，有村中富民异财，云素事一玉髑髅，因大富。今弟兄异居，欲分为数段。元献取而观之，自额骨左右皆玉也，瓌异非常者可比。见之，公喟然叹曰：「此岂得于华州蒲城县唐明皇泰陵乎？」民言其祖实于彼得之也。……因潜命瘗于泰陵云。《默记》卷上。</p></li>
<li><p><span id="宋轶九-晏殊-31"></span>
紫阁山老僧文聪说，晏相来游山，猕猴万数，徧满山川。僧言未尝如此多也。《江隣几杂志》。</p></li>
<li><p><span id="宋轶九-晏殊-32"></span>
晏元献公晚年，梦乘白马渡长桥。中渡桥断，白马奔逸，公堕桥上，马独登天。俄而公薨。次年，公婿杨侍郎察，梦与公对饮，七行而罢。杨公起，视庭下奏乐人拥从，皆纸人也。寤而告其夫人，因曰：「我必弃世。」未几果薨。《能改斋漫录》卷十八。</p></li>
<li><p><span id="宋轶九-晏殊-33"></span>
晏元献自西京以久病请归京师，留寘讲筵。病既革，上将临问之。甥杨文仲谋谓：「凡问疾大臣者，车驾既出，必纸钱。盖已膏肓，或遂不起，即以吊之，免万乘再临也。」遂奏：「臣病稍安，不足仰烦临问。」仁宗然之。实久病，忌奠礼以行。然后数日即薨。故欧公作神道碑言：「明年正月，疾作，不能朝。饬太毉朝夕视，有司除道，将幸其家。公叹曰：『吾无状，乃以疾病忧吾君。』即奏：『臣疾少间，行愈矣。』乃止。丁亥，以公薨闻，上以不即视公为恨。」盖此意也。《默记》卷上。</p></li>
<li><p><span id="宋轶九-晏殊-34"></span>
晏元献公清瘦如削，其饮食甚微，每析半饼，以筯卷之，抽去其筯，内捻头一茎而食。此亦异于常人也。《归田录》卷一。《宋朝事实类苑》卷十。</p></li>
<li><p><span id="宋轶九-晏殊-35"></span>
晏元献公喜推引士类，前世诸公为第一。……富韩公，其婿也。吕申公荐报聘虏，公时在枢府，亦从而荐之，不以为嫌。《石林燕语》卷九。</p></li>
<li><p><span id="宋轶九-晏殊-36"></span>
晏元献喜荐士，其得人最多。范蜀公作公挽词云：「生平欲报国，所得是知人。」《能改斋漫录》卷十一。</p></li>
<li><p><span id="宋轶九-晏殊-37"></span>
晏元宪公虽早富贵，而奉养极约，惟喜宾客，未尝一日不燕饮。而盘馔皆不预办，客至旋营之。顷见苏丞相子容尝在公幕府，见每有嘉客必留，但人设一空案一杯，既命酒，果实蔬茹渐至，亦必以歌乐相佐，谈笑杂出。数行之后，案上已粲然矣。稍阑即罢，遣歌乐曰：「汝曹呈艺已徧，吾当呈艺。」乃具笔札相与赋诗，率以为常。前辈风流，未之有比也。《石林避暑录话》卷二。《澄怀录》卷上。《何氏语林》卷十。《东山谈苑》卷七。《坚瓠秘集》卷六。《宋稗类钞》卷四。</p></li>
<li><p><span id="宋轶九-晏殊-38"></span>
晏元宪平居书简及公家文牒，未尝弃一纸，皆积以传书。虽封皮，亦十百为沓，暇时手自持熨斗，贮火于旁，炙香匙亲熨之，以铁界尺镇案上。每读书得一事，则书以一封皮，后批门类，授书吏传录。盖今《类要》也。《石林避暑录话》卷二。《剡溪野语》。《茶香室丛钞》卷九。</p></li>
<li><p><span id="宋轶九-晏殊-39"></span>
见王曾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%8E%8B%E6%9B%BE-42">42</a>。</p></li>
<li><p><span id="宋轶九-晏殊-40"></span>
晏相国，今世之工为诗者也，末年见编集者，乃过万篇，唐人以来所未有。然相国不自贵重其文，凡门下客及官属解声韵者，悉与酬唱。《宋景文公笔记》卷上。</p></li>
<li><p><span id="宋轶九-晏殊-41"></span>
晏元献公虽起田里，而文章富贵，出于天然。尝览李庆孙《富贵曲》云：「轴装曲谱金书字，树记花名玉篆牌。」公曰：「此乃乞儿相，未尝谙富贵者。」故公每吟咏富贵，不言金玉锦绣，而唯说其气象，若「楼台侧畔杨花过，帘幕中间燕子飞」，「梨花院落溶溶月，柳絮池塘淡淡风」之类是也。故公自以此句语人曰：「穷儿家有这景致也无？」《青箱杂记》卷五。</p></li>
<li><p><span id="宋轶九-晏殊-42"></span>
晏元献父名固。在相位，有朝士乃固始人，往谒元献。问其乡里，朝士曰：「本贯固县。」元献怒曰：「岂有人而讳始字乎？」盖其始欲避之，生狞误以应也。《挥麈后录》卷六。</p></li>
<li><p><span id="宋轶九-晏殊-43"></span>
晏元献家有《相笏经》，占吉凶，十可八九。《文昌杂录》卷二。</p></li>
<li><p><span id="宋轶九-晏殊-44"></span>
晏元献夫人王氏，国初勋臣超之女，枢密使德用之妹也。元献婿富郑公也，郑公婿冯文简，文简孙婿蔡彦清、朱圣予，圣予女适滕子济，俱为执政。元献有古砚一，奇甚，王氏旧物也，诸女相授，号「传婿砚」，今藏滕氏。又有古犀带一，亦元献旧物，今亦藏滕氏。《挥麈录》卷二。《砚笺》。</p></li>
<li><p><span id="宋轶九-晏殊-45"></span>
晏元献判西京，范希文以大理寺丞丁忧，权掌西监。一日，晏谓范曰：「吾一女及笄，仗君为我择婿。」范曰：「监中有二举子，富臯、张为善，皆有文行，他日皆至卿辅，并可婿也。」晏曰：「然则孰优？」范曰：「富修谨，张疏俊。」晏曰：「唯。」即取富臯为婿，臯后改名，即丞相郑国富公弼。《东轩笔录》卷十四。《宋朝事实类苑》卷四十九。《宋名臣言行录》前集卷七。</p></li>
<li><p><span id="宋轶九-晏殊-46"></span>
晏元献公为相，求婚于〔范〕文正。文正曰：「公之女若嫁官人，某不敢知。必求国士，无如富某者。」元献一见〔富韩〕公，大爱重之，遂议婚。公亦继以贤良方正登第。《邵氏闻见录》卷九。《香祖笔记》卷十一。</p></li>
<li><p><span id="宋轶九-晏殊-47"></span>
晏元献公尝属范文正公择婿。久之，文正言有二人，其一富高，一张为善。公曰：「二人孰优？」曰：「富君器业尤远大。」遂纳富，即富公也，时犹未改名。……为善，亦安道旧名。《石林燕语》卷九。《宋稗类钞》卷三。</p></li>
<li><p><span id="宋轶九-晏殊-48"></span>
王青，晏元献公门下常卖人，自号王实头。常遇奇士，传一相术，时时相公之奴婢辄中。夫人一日呼至堂下，青遽相其女曰：「此国夫人也。」夫人笑曰：「为我择一佳婿。」青应声曰：「恰有一秀才，姓富，须做宰相。明年状元及第，在兴国寺下。」元献退朝，夫人具道其事，使人通好。明年，富黜于春官，晏以青为妄，大悔之。未几，富中大科，恩比状元，即大丞相郑公也。《孙公谈圃》卷上。《香祖笔记》卷十一。</p></li>
<li><p><span id="宋轶九-晏殊-49"></span>
富文忠、杨隐甫皆晏元献公婿也。公在二府日，二人已升贵仕。富每诣谒，则书室中会话竟日，家膳而去。杨或来见，则坐堂上，置酒从容，出姬侍，奏弦管，按歌舞以相娱乐。人以是知公待二婿之重轻也。二婿之功名年位亦自不相伦矣。《珍席放谈》卷下。</p></li>
<li><p><span id="宋轶九-晏殊-50"></span>
寿州张侍中、抚州晏丞相俱葬阳翟地，相去数里。有发冢盗，先筑室于二冢之间，自其家窍穴以通其隧道。始发张墓，得金宝珠玉甚多，遂完其棺榇，以揜覆其穴。次发晏公墓，若有猛兽嗥吼，盗甚惧，遽出，呼其徒一人同入，又闻兵甲鼓噪之声，盗亦惧，又呼一人同之，则寂然无响，三盗笑曰：「丞相之神尽于是矣。」及穿衬椁，殊无所有，供设之器，皆陶甓为之。又破其棺，棺中惟木胎金裹带一条，金无数两，余皆衣服，腐朽如尘矣。盗失望而恚，遂以刀斧劈碎其骨而出。既而货张墓金盂于市，为人擒之，遂伏罪，及言其事。世谓均破冢，而张以厚葬完躯，晏以薄葬碎骨，事有不可知如此者。《东轩笔录》卷七。《邵氏闻见后录》卷二十二。《宋稗类钞》卷一。</p></li>
<li><p><span id="宋轶九-晏殊-51"></span>
元丰元年，盗发阳翟，而元献晏公墓最被其酷。始盗之穴冢也，烟雾不可近，及有黄气氤氲而出，乃下石，秉松炬而入，见一冠带者，踞坐呵叱。盗以锄锹击之，应手而灭。乃剖棺，其衣片如蝴蝶飞飏，取金带，珍玩，焚之而去。盗又云：「于张耆侍中家疑冢得金银珠玉，不可胜计。」李方叔尝言，阳翟一老妪，善联串骸骨，耆子孙使之改葬，而莫有临视者。尝以一骨一须示人，此夫子牙、侍郎须也。予尝从晁之道过阳翟，拜于元献墓下，以耆事质于寺僧及其里人，所言皆同也。《曲洧旧闻》卷七。</p></li>
<li><p><span id="宋轶九-晏殊-52"></span>
晏元宪公四世孙女，其父孝广为邓州南阳县尉。女小字师姑，年十五，从叔孝纯官于广陵。建炎三年，陷于虏，系以北去，每欲侵陵之，辄掷身于地，偃仆气绝，或自经，或投于井，皆救而获免。其主母爱之，抚育如己出，虏中争传夸焉。《梁溪漫志》卷八。</p></li>
</ol>
</div>
<div id="晏-颖" class="section level2">
<h2>
<span class="header-section-number">18.10</span> 晏　颖<a class="anchor" aria-label="anchor" href="#%E6%99%8F-%E9%A2%96"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶九-晏颖-1"></span>
临淄公既显，其季弟颍自幼亦如临淄公警悟。章圣闻其名，召入禁中，因令作《宫沼瑞莲赋》，大见称赏，赐出身，授奉礼郎。颖闻之，走入书室中，反关不出。其家人辈连呼不应，乃破壁而入，则已蜕去。案上有纸，大书小诗二首。一云：「兄也错到底，犹夸将相才。世缘何日了，了却早归来。」一云：「江外三千里，人间十八年。此行谁复见，一鹤上辽天。」其年十八岁也。章圣御篆「神仙晏颖」四字，赐其家。《道山清话》。《宋诗纪事》卷七。案：晏颖，《西清诗话》卷下误作「李邦颖」。</li>
</ol>
</div>
<div id="晏几道" class="section level2">
<h2>
<span class="header-section-number">18.11</span> 晏几道<a class="anchor" aria-label="anchor" href="#%E6%99%8F%E5%87%A0%E9%81%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-晏几道-1"></span>
庆历中，开封府并棘寺同日奏狱空，仁宗于宫中宴集，遣中使宣晏叔原作词。叔原进《鹧鸪天》一首云：「碧藕花开水殿凉。万年枝上转红阳。升平歌管随天仗，祥瑞封章满御床。　金掌露，玉炉香。岁华方共圣恩长。皇州又奏圜扉静，十样宫眉捧寿觞。」词入，帝大喜。《唐宋诸贤绝妙词选》卷三。《尧山堂外纪》卷四十六。</p></li>
<li><p><span id="宋轶九-晏几道-2"></span>
熙宁中，郑侠上书，事作下狱，悉治平时所往还厚善者，晏几道叔原皆在数中。侠家搜得叔原与侠诗云：「小白长红又满枝，筑毬场外独支颐。春风自是人间客，主张繁华得几时。」裕陵称之，即令释出。《侯鲭录》卷四。《苕溪渔隐丛话》前集卷二十六。《尧山堂外纪》卷四十六。《宋诗纪事》卷二十五。</p></li>
<li><p><span id="宋轶九-晏几道-3"></span>
晏叔原，临淄公晚子。监颍昌府许田镇，手写自作长短句，上府帅韩少师。少师报书：「得新词盈卷，盖才有余而德不足者，愿郎君捐有余之才，补不足之德，不胜门下老吏之望」云。一监镇官，敢以酒杯间自作长短句示本道大帅；以大帅之严，犹尽门生忠于郎君之意；在叔原为甚豪，在韩公为甚德也。《邵氏闻见后录》卷十九。</p></li>
<li><p><span id="宋轶九-晏几道-4"></span>
元祐中，叔原以长短句行，苏子瞻因黄鲁直欲见之，则谢曰：「今日政事堂中，半吾家旧客，亦未暇见也。」《研北杂志》卷上。</p></li>
<li><p><span id="宋轶九-晏几道-5"></span>
叔原年未至乞身，退居京城赐第，不践诸贵之门。蔡京重九、冬至日，遣客求长短句，欣然两为作《鹧鸪天》：「九日悲秋不到心，凤城歌管有新音。风雕碧柳愁眉淡，露染黄花笑靥深。　初过雁，已闻砧，绮罗丛里胜登临。须教月户纤纤玉，细捧霞觞艳艳金。」「晓日迎长岁岁同。太平箫鼓闲歌钟。云高未有前村雪，梅小初开昨夜风。　罗幕翠，锦筵红，钗头罗胜写宜冬。从今屈指春期近，莫使金罇对月空。」竟无一语及蔡者。《碧鸡漫志》卷二。</p></li>
<li><p><span id="宋轶九-晏几道-6"></span>
晏叔原歌词，初号《乐府补亡》。自序曰：「往与二三忘名之士，浮沈酒中。病世之歌词，不足以析酲解愠，试续南部诸贤作五七字语，期以自娱。不皆叙所怀，亦兼写一时杯酒间闻见，及同游者意中事。……始时沈十二廉叔、陈十君龙家，有莲、鸿、苹、云，工以清讴娱客。每得一解，即以草授诸儿，吾三人听之，为一笑乐。」《碧鸡漫志》卷二。</p></li>
<li><p><span id="宋轶九-晏几道-7"></span>
晏叔原见蒲传正云：「先公平日小词虽多，未尝作妇人语也。」传正云：「『绿杨芳草长亭路，年少抛人容易去』，岂非妇人语乎？」晏曰：「公谓年少为何语？」传正曰：「岂不谓其所欢乎？」晏曰：「因公之言，遂晓乐天诗两句云：『欲留年少待富贵，富贵不来年少去。』」传正笑而悟。然如此语意自高雅尔。《潜溪诗眼》。《苕溪渔隐丛话》前集卷二十六。《宾退录》卷一。《诗人玉屑》卷二十一。</p></li>
<li><p><span id="宋轶九-晏几道-8"></span>
伊川闻诵晏叔原「梦魂惯得无拘检，又踏杨花过谢桥」长短句，笑曰：「鬼语也。」意亦赏之。《邵氏闻见后录》卷十九。</p></li>
<li><p><span id="宋轶九-晏几道-9"></span>
晏叔原聚书甚多，每有迁徙，其妻厌之，谓叔原有类乞儿搬漆椀。叔原戏作诗云：「生计惟兹椀，般檠岂惮劳。造虽从假合，成不自埏陶。阮杓非同调，颜瓢庶共操。朝盛负余米，暮贮藉残糟。幸免墦间乞，终甘泽畔逃。挑宜邛竹杖，捧称葛为袍。倘受桑间饷，何堪井上螬。绰然真自许，嘑尔未应号。世久轻原宪，人方逐子敖。愿君同此器，珍重到霜毛。」《墨庄漫录》卷三。《宋稗类钞》卷五。《宋诗纪事》卷二十五。</p></li>
</ol>
</div>
<div id="杜-衍" class="section level2">
<h2>
<span class="header-section-number">18.12</span> 杜　衍<a class="anchor" aria-label="anchor" href="#%E6%9D%9C-%E8%A1%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-杜衍-1"></span>
杜祁公衍，越州人，父早卒，遗腹生公，其祖爱之。幼时，祖父脱帽，使公执之，会山水暴至，家人散走，其姑投一竿与之，使挟以自泛。公一手挟竿，一手执帽，漂流久之，救得免，而帽竟不濡。前母有二子，不孝悌，其母改适河阳钱氏。祖父卒，公年十五六，其二兄以为母匿私财以适人，就公索之，不得，引剑斫之，伤脑。走投其姑，姑匿之重橑上，出血数升，仅而得免。乃诣河阳，归其母。继父不之容，往来孟、洛间，贫甚，佣书以自资。尝至济源，富民相里氏奇之，妻以女，由是资用稍给。举进士，殿试第四。及贵，其长兄犹存，待遇甚有恩礼。二兄及钱氏、姑氏子孙，受公荫补官者数人，仍皆为之婚嫁。《涑水记闻》卷十。《宋名臣言行录》前集卷七。《宋朝事实类苑》卷十。《群书类编故事》卷十七。</p></li>
<li><p><span id="宋轶九-杜衍-2"></span>
杜祁公少时客济源，有县令者能相人，厚遇之。与县之大姓相里氏议婚不成，祁公亦别娶。久之，祁公妻死，令曰：「相里女子当作国夫人矣。」相里兄弟二人，前却祁公之议者兄也，令召其弟曰：「秀才杜君，人材足依也，当以女弟妻之。」议遂定。其兄尤之，弟曰：「杜君，令之重客。令之意其可违？」兄怅然曰：「姑从之，俾教诸儿读书耳。」祁公未成婚，赴试京师，登科。相里之兄厚资往见，公曰：「婚已定议，其敢违？某既出仕，颇忧门下无教儿读书者尔。」凡遗却之。相里之兄大惭以归。祁公既娶相里夫人，至从官，以两郊礼奏异姓恩任，相里之弟后官至员外郎。《邵氏闻见录》卷八。《群书类编故事》卷八。</p></li>
<li><p><span id="宋轶九-杜衍-3"></span>
杜衍知干州，权知凤翔府。及罢归，二州民邀留境上曰：「何夺我贤太守也！」《名贤氏族言行类稿》卷三十七。</p></li>
<li><p><span id="宋轶九-杜衍-4"></span>
杜祁公向以太常博士、陕西提点刑狱丁太夫人忧，寓华下郡。有进士巩汉卿者，俊敏有才，公常与之谈燕。关中养蚕，率是黄丝，故居民夏服多以黄缣为之。因问：「何故关右人好着黄绢生衣？」巩对曰：「似浙中人好吃紫苏熟水。」及见鸭没池中，公云：「鸭入池中董。」巩即曰：「蝉鸣树上。」公尝撰国初一节将墓碑，其中一句云：「某官以生运推移。」巩即下堦磬折曰：「日南长至。」公笑为改之。《倦游杂录》。《宋朝事实类苑》卷六十七。</p></li>
<li><p><span id="宋轶九-杜衍-5"></span>
公食于家，惟一面一饭而已，或美其俭，公曰：「衍本一措大尔，名位服用皆国家者，俸入之余以给亲族之贫者，常恐浮食，焉敢以自奉也。一旦名位爵禄国家夺之，却为一措大，又将何以自奉养耶？」又尝戒门生曰：「天下惟浙人褊急易动，柔懦少立。」衍自在幕府，至于监司，人尚不信。及为三司副使，累于上前执奏不移，人始信之。反曰：「杜衍如是，莫非两浙生否？」《宋名臣言行录》前集卷七引《语录》。《自警编》卷二。《言行龟鉴》卷二。《东山谈苑》卷三。《昨非庵日纂》一集卷九。</p></li>
<li><p><span id="宋轶九-杜衍-6"></span>
吏部审官，主天下吏员，而居职者类以不久迁去，故吏得为奸。公始视铨事，一日，选者三人争其阙。公以问吏，吏受丙赇，对曰：「当与甲，乙不能争。」遂授他阙。居数日，吏教丙讼甲负某事，不当得。公悟，召乙问之，乙谢曰：「仆已得他阙，不愿争。」公不得已与丙，而笑曰：「此非吏罪，乃吾未知铨法尔。」因命诸曹各具格式科条以白，问曰：「尽乎？」曰：「尽矣。」明日𠡠诸吏无得升堂，使坐听行文书而已。由是吏不与铨事。《宋名臣言行录》前集卷七。《仕学规范》卷二十一。</p></li>
<li><p><span id="宋轶九-杜衍-7"></span>
杜祁公衍常言：「父母之名，耳可得闻，口不可得言，则所讳在我而已，他人何预焉。」故公帅并州，视事未三日，孔目吏请公家讳，公曰：「下官无所讳，惟讳取枉法赃。」吏悚而退。《青箱杂记》卷二。</p></li>
<li><p><span id="宋轶九-杜衍-8"></span>
杜祁公两帅长安。其初多任清俭，宴饮简薄，倡妓不许升厅。服饰麤质，袴至以布为之。及再至，事体皆变，筵会或至夜分。自索歌舞，或系红裹肚勒帛。长安父老见公通变，皆曰：「杜侍郎入两地去。」旋踵召知天府，入枢密，遂为相焉。《能改斋漫录》卷十二。《古事比》卷五。</p></li>
<li><p><span id="宋轶九-杜衍-9"></span>
杜正献公、丁文简公俱为河东宣抚，河阳节度判官任逊，恭惠公之子，上书言事，历诋执政，至恭惠，曰：「至今臣父，亦出遭逢。」谓其非德选也。进奏院报至，正献戏文简曰：「贤郎亦要牢笼。」文简深衔之。其后二公同在政府，人言苏子美进奏院祠神事，正献避嫌不与，文简论以深文，子美坐废为民，从坐者数十人，皆名士大夫也，正献亦罢去。一言之谑，贻祸一时，故不可不慎也。《后山谈丛》卷四。《容斋随笔》卷八有辨误之言。</p></li>
<li><p><span id="宋轶九-杜衍-10"></span>
于彭年深于术数。一日，有报杜祁公作相者，彭年曰：「百日宰相。」后如其言。《东斋记事》补遗。</p></li>
<li><p><span id="宋轶九-杜衍-11"></span>
滕元发言：杜祁公作相，夜召元发作文字，因观其状貌，叹曰：「此骨相穷寒，岂宰相之状也？」徐命左右秉烛，手展书卷，起而观之，见眼有黑光径射纸上。元发默然曰：「杜公之贵者此也。」后与王介甫同作馆职，同夜直。忽见介甫展书烛下，黑光亦径射纸上。因为荆公说祁公之事，言介甫他日必作相。介甫叹曰：「子勿相戏，安石岂愿作宰相哉？」十年之间，果如元发之言。《默记》卷上。</p></li>
<li><p><span id="宋轶九-杜衍-12"></span>
杜祁公衍在中书，奏：「武臣带军职若四厢都虞候等出领藩郡，不惟遣使额重，而又供给优厚。在祖宗时，盖边臣俸给不足用，故以此优之，俾集边事。今四鄙宁肃，带此职者皆近戚纨绮，欲乞并罢。」仁宗深然之，许为著令，条告中外。方三日，一近姻之要者恳围掖，上不得已，忽批一内降，某人特与防御使、四厢都虞候、知南京，余人不得援例。次日，祁公执奏：「臣近奉圣词，玉音未收，昨日何忽又降此批？」仁宗降玉色谕云：「卿止勉行此一批，盖事有无可奈何者。」祁公正色奏曰：「但道杜衍不肯。」竟罢之。《续湘山野录》。</p></li>
<li><p><span id="宋轶九-杜衍-13"></span>
杜祁公为人清约，平生非宾客不食羊肉。时朝多恩赐，请求无不从。祁公尤抑幸，所请即封还，其有私谒，上必曰：「朕无不可，但这白须老子不肯。」《孙公谈圃》卷上。《仕学规范》卷二十四。《庶斋老学丛谈》卷二。</p></li>
<li><p><span id="宋轶九-杜衍-14"></span>
公享客多用髹器，客有面称叹曰：「公为相清贫乃尔耶？」公命侍人尽取白金燕器，陈于前曰：「衍非乏此，雅不好尔。」《宋名臣言行录》前集卷七引《家塾记》。</p></li>
<li><p><span id="宋轶九-杜衍-15"></span>
杜正献公为相，蔡君谟、孙之翰为谏官，屡乞出。仁宗云：「卿等审欲得郡，当具所欲乞奏来。」于是蔡除福州，孙除安州。正献云：「谏官无故出，终非美事，乞且如旧。」上可之，退书圣语。时陈恭公为参政，不肯书，曰：「某初不闻。」正献惧，遂焚之，由此遂罢相。议者谓正献当俟明日审奏，不当遽焚其书也。正献言，始在西府时，上每访以中书事。及为相，虽中书事，不以访。公因言，君臣之间，能全终始者，盖难也。苏子瞻云。《宋朝事实类苑》卷十引《东轩笔录》。《东坡志林》十二卷本之卷四。《仇池笔记》卷上。</p></li>
<li><p><span id="宋轶九-杜衍-16"></span>
杜祁公为守兖州。石守道卒于郡，恶之者谓介伪死而北走胡，以诏核实。祁公会僚属语之，众不敢当。时龚辅之为掌书记，抗言曰：「介平生遒谅，有是耶？愿以阖族保其必死。」祁公悚然，探怀中奏稿示之曰：「老夫既保介矣。君年少，见义必为，岂可量哉！」《闲燕常谈》。</p></li>
<li><p><span id="宋轶九-杜衍-17"></span>
杜祁公罢相知兖州，寓北郊佛寺，以待兖州接人，逾再浃日。会宗衮自汶阳召还，过其寺，造谒，而杜公曰：「处此几与在中书日同矣，旦莫北去，欲识壁云郭汾阳曾留此。」盖自戏其居位不久也。《春明退朝录》卷下。《宋朝事实类苑》卷六十四。</p></li>
<li><p><span id="宋轶九-杜衍-18"></span>
杜祁公为人清俭，在官未尝燃官烛，油灯一炷，荧然欲灭，与客相对清谈而已。《归田录》卷一。《宋名臣言行录》前集卷四。《宋朝事实类苑》卷十。《新编分门古今类事》卷二十。《昨非庵日纂》二集卷九。《宋稗类钞》卷四。</p></li>
<li><p><span id="宋轶九-杜衍-19"></span>
杜祁公居官清介，每请俸必过初五。家人有前期误请者，公怒，即以付有司劾治。《石林燕语》卷十。</p></li>
<li><p><span id="宋轶九-杜衍-20"></span>
贾黯以庆历丙戌廷试第一，往谢杜公，公无他语，独以生事有无为问。贾退谓公门下客曰：「黯以鄙文魁天下，而谢于公，公不问。而独在于生事，岂以黯为无取耶？」公闻而言曰：「凡人无生事，虽为显官，亦不能不俯仰，由是进退多轻。今贾君名在第一，则其学不问可知，其为显官则又不问可知。衍独惧其生事不足，以致进退之轻，而不得行其志焉，何怪之有？」贾君为之叹服。《能改斋漫录》卷十二。《云谷杂记》卷四。《自警编》卷五。《读书镜》卷四。《宋稗类钞》卷三。</p></li>
<li><p><span id="宋轶九-杜衍-21"></span>
杜正献公自少清羸，若不胜衣，年过四十，须发即尽白。虽立朝孤峻，凛然不可屈，而不为奇节危行。雍容持守，不以有所不为为贤，而以得其所为为幸。欧阳文忠公素出其门。公谢事居宋，文忠适来为守，相与欢甚。公不甚饮酒，惟赋诗倡酬，是时年已八十，然忧国之意，犹慷慨不已，每见于色。欧公尝和公诗，有云：「貌先年老因忧国，事与心违始乞身。」公得之大喜，常自讽诵。当时以为不惟曲尽公志，虽其形貌亦在摹写中也。《石林诗话》卷上。《宋诗纪事》卷八。</p></li>
<li><p><span id="宋轶九-杜衍-22"></span>
杜祁公乞身得请，旅于洛中，置一宅居之。时欧公为留守，祁公入宅，即具往贺。欧公见其门巷隘陋，语公曰：「此岂相公所居者？当别寻一第稍宽者迁之。」公曰：「某今日忝备国家宰相，居此屋谓之小，固宜。然异日斋郎、承务居之，大是过当。」竟不许。《北窗炙輠录》卷下。</p></li>
<li><p><span id="宋轶九-杜衍-23"></span>
杜正献公衍一日忧见于色，门生曰：「公今日何以不悦？」公曰：「适覩朝报，行某事。行某事非便，所以忧尔。」又一日，喜见于色，门生未及问，公曰：「今日朝报，某人进用。某人进用，社稷之福也。」公又曰：「孔子称『不在其位，不谋其政』，第衍荷国恩之深，退居以来，家事百不关心，独未能忘国尔。」《自警编》卷七。《言行龟鉴》卷二。</p></li>
<li><p><span id="宋轶九-杜衍-24"></span>
杜祁公以宫师致仕于南都，时新榜一巍峩者出倅巨藩，道由应天，太师王资政举正以其少年高科，方得意于时，尽假以牙兵、宝辔、旌钺导从，呵拥特盛。祁公遇于通衢，无他路可避，乘欵段，裘帽暗弊。二老卒敛马侧立于傍，举袖障面。新贵人颇恚其立马而避，问从者曰：「谁乎？」对曰：「太师相公。」《湘山野录》卷中。《宋朝事实类苑》卷十。《宋稗类钞》卷三。</p></li>
<li><p><span id="宋轶九-杜衍-25"></span>
杜祁公罢相归乡里，不事冠带。一日在河南府客次，道帽深衣坐席末。会府尹出，衙皂不识其故相，有本路运勾至，年少贵游子弟，怪祁公不起揖，厉声问：「足下前任甚处？」祁公曰：「同中书门下平章事。」《萍洲可谈》卷三。</p></li>
<li><p><span id="宋轶九-杜衍-26"></span>
杜祁公罢相归乡里，书谒称前乡贡进士。《北窗炙輠录》卷下。《茶香室三钞》卷十二。</p></li>
<li><p><span id="宋轶九-杜衍-27"></span>
杜祁公休退，居南都，客至无不见，止服衫帽，尝曰：「七十致政，可用高士服乎？」《春明退朝录》卷下。</p></li>
<li><p><span id="宋轶九-杜衍-28"></span>
杜相在南都，尤待遇祖父。每一月不往，必曰：「子容欲为不可得而亲疎耶？何待老夫之薄也？」是时欧公为尹，每燕会，止是两客，祁公与祖父也。《魏公谭训》卷六。</p></li>
<li><p><span id="宋轶九-杜衍-29"></span>
见苏颂<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E8%8B%8F%E9%A2%82-4">4</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E8%8B%8F%E9%A2%82-5">5</a>。</p></li>
<li><p><span id="宋轶九-杜衍-30"></span>
庆历末，杜祁公告老，退居南京，与太子宾客致仕王涣、光禄卿致仕毕世长、兵部郎中分司朱贯、尚书郎致仕冯平为「五老会」，吟醉相欢，士大夫高之。祁公以故相耆德，尤为天下倾慕。兵部诗云：「九老且无元老贵，莫将西洛一般看。」五人年皆八十余，康宁爽健，相得甚欢，故祁公诗云：「五人四百有余岁，俱称分曹与挂冠。」而毕年最高，时已九十余，故其诗云：「非才最忝预高年。」是时，欧阳文忠公留守睢阳，闻而叹慕，借其诗观之，因次韵以谢，卒章云：「闻说优游多唱和，新诗何惜借传看。」《渑水燕谈录》卷四。《宋朝事实类苑》卷四十一。《宋诗纪事》卷八。</p></li>
<li><p><span id="宋轶九-杜衍-31"></span>
至和五老，则杜衍、丞相、祁国公、八十。王涣、礼部侍郎、九十。毕世长、司农卿、九十四。朱贯、兵部郎中、八十八。冯平。驾部郎中、八十八。时钱明逸留钥睢阳，为之图象而序之。《齐东野语》卷二十。</p></li>
<li><p><span id="宋轶九-杜衍-32"></span>
南都五老：杜祁公衍、王涣、毕世长、朱贯、冯平。《小学绀珠》卷六。</p></li>
<li><p><span id="宋轶九-杜衍-33"></span>
杜祁公衍、张文定方平，皆致政居睢阳，里巷相往来。有朱承事者，以医药游二老之间。祁公劲正，未尝杂学，每笑安道佞佛，对宾客必以此嘲之，文定但笑而已。朱承事乘间谓文定曰：「杜公天下伟人，惜未知此事。公有力，盍不劝发之？」文定曰：「君与此老缘熟胜我，我止能助之耳。」朱应之而去。一日，祁公呼朱切脉甚急，朱谓使者曰：「汝先往白相公，但云看《首楞严》未了。」使者如所告驰白，祁公默然。久之乃至。隐几揖令坐，徐曰：「老夫以君疏通解事，不意近亦例阘茸。如所谓《首楞严》者何等语，乃尔耽着。圣人微言无出孔、孟，舍此而取彼，是大惑也。」朱曰：「相公未读此经，何以知不及孔、孟？以某观之，似过之也。」袖中出其首卷，曰：「相公试阅之。」祁公熟视朱，不得已，乃取默看，不觉终轴，忽起大惊曰：「世间何从有此书邪？」遣使尽持其余来，徧读之，捉朱手曰：「君真我知识。安道知之久，而不以告我，何哉？」即命驾见文定，叙其事，文定曰：「譬如人失物，忽已寻得，但当喜其得之而已，不可追悔得之早晚也。仆非不相告，以公与朱君缘熟，故遣之耳。虽佛祖化人，亦必藉同事也。」祁公大悦。《苕溪渔隐丛话》前集卷二十七引《林间录》。《何氏语林》卷九。《宋稗类钞》卷七。</p></li>
<li><p><span id="宋轶九-杜衍-34"></span>
傅献简与杜祁公取未见石刻文字二本，皆逾千言，各记一本。祁公再读，献简一读，覆诵之，不差一字，祁公时年逾七十矣。《邵氏闻见后录》卷二十。</p></li>
<li><p><span id="宋轶九-杜衍-35"></span>
杜岐公既致仕还家，年已七十，始学草书即工。《却扫编》卷中。《蔡宽夫诗话》。《古事比》卷三十。</p></li>
<li><p><span id="宋轶九-杜衍-36"></span>
皇祐中，明堂大享，时世室亚献无宫僚，惟杜祁公衍以太子太师致仕南京，仁宗诏公归以侍祠。公已老，手染一疏以求免。但直致数句，更无表章铺叙之饰，止以奇牒妙墨临帖行书亲写陈奏：「臣衍向者甫及年期，还上印绂，天慈极深，曲徇私欲。今犬马之齿七十有三，外虽支持，中实衰弊。且明堂大享千载难逢，臣子岂不以捧璋侍祭为荣遇？臣但恐颠倒失容，取戾非浅。伏望陛下察臣非矫，免预大礼，无任屏营。」《湘山野录》卷上。《宋朝事实类苑》卷六。</p></li>
<li><p><span id="宋轶九-杜衍-37"></span>
杜祁公谢政，不造宅，假官舍回车院居之，积十年，薨于其中。余守宋时尝往观，湫隘与编民不远，耆老犹指废屋三间，为公之书室。公未尝出，亦不甚饮酒。客至，粟饭一盂，杂以饼饵，他品不过两种。无客即静坐，不闻人声，有瞷之者，或赋诗作草书，未尝不满纸也。《岩下放言》卷下。</p></li>
<li><p><span id="宋轶九-杜衍-38"></span>
杜祁公罢相，居南京，无宅，假驿舍居之数年。讫公薨，卒不迁。亦不营生事，止食其俸而已。然闾里吉凶庆吊，与亲识之道南京者，相与燕劳，问遗之礼，未尝废。公薨，夫人相里氏以绝俸不能自给，始尽出其箧中所有，易房服钱三千。公本遗腹子，其母后改适河阳人。公为前母子不容，因逃河阳，依其母佣书于济源。富人相里氏一见奇之，遂妻以女云。《石林燕语》卷十。</p></li>
</ol>
</div>
<div id="贾昌朝" class="section level2">
<h2>
<span class="header-section-number">18.13</span> 贾昌朝<a class="anchor" aria-label="anchor" href="#%E8%B4%BE%E6%98%8C%E6%9C%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-贾昌朝-1"></span>
贾文元未及诞弥之月，母梦人遗之一冠。既寤，犹记其形制，绘以示人，乃貂蝉冠也。后公位跻侍中，告薨，王荆公作挽词云：「天上貂蝉曾梦赐，归魂应侍紫阳宫。」述其事也。《珍席放谈》卷下。</p></li>
<li><p><span id="宋轶九-贾昌朝-2"></span>
贾魏公昌朝先德名注，尝为棣州推官。公方在孕，一夕梦一绯衣冠者自空而下，以巨箱捧貂蝉冠以献。俄而公生。始数岁，先令公为瀛幕。公时在膝下，契丹数十万攻围逾月，城甚危，守陴者闻空中神告曰：「城有中朝辅相，勿忧贼也。」数日，虏遁去，城卒无患。《括异志》卷一。</p></li>
<li><p><span id="宋轶九-贾昌朝-3"></span>
贾文元初以晋陵县主簿为国子监说书，孙宣公为判监，始见，因会学官，各讲一经。既退，谒宣公，久之不出。徐令人持《唐书·路隋韦处厚传》使读，文元了不喻。已乃见之，曰：「知所以示二传乎？」曰：「不知。」宣公言：「君讲书有师法，他日当以经术进，如二公，勉自爱。」其后，宣公辞讲筵请老，即荐文元自代，时官犹未甚显。未几，仁宗卒为创崇政殿说书命之。崇政殿说书，自文元始云。《石林燕语》卷九。《龙川别志》卷下。</p></li>
<li><p><span id="宋轶九-贾昌朝-4"></span>
贾昌朝娶陈尧咨女，女尝逐母夫人入宫，遂识朱夫人。昌朝既贵，又因朱夫人而识贾夫人，谓之贾婆婆。昌朝在府，政事多内相关应，故主恩甚隆。昌朝与吴育论事不平而出，因贾婆婆获厚赐，然遭新相于上前言贾婆婆，上稍厌之。《碧云騢》。</p></li>
<li><p><span id="宋轶九-贾昌朝-5"></span>
温成皇后乳母贾氏，宫中谓之贾婆婆。贾昌朝连结之，谓之姑姑。台谏论其奸，吴春卿欲得其实而不可。近侍有进对者曰：「近日台谏言事，虚实相半，如贾姑姑事，岂有是哉！」上默然久之，曰：「贾氏实曾荐昌朝。」《东坡志林》卷三。《宋朝事实类苑》卷四。《五总志》。《东都事略》卷六十五。</p></li>
<li><p><span id="宋轶九-贾昌朝-6"></span>
见宋仁宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E4%BB%81%E5%AE%97-95">95</a>。</p></li>
<li><p><span id="宋轶九-贾昌朝-7"></span>
庆历中，契丹使刘六符求和亲，贾昌朝馆伴，未有以拒之。先是，宗真之弟号大弟者用事，横于虏中，因信使尝通书币。仁宗使昌朝谓六符，欲因今使答之。六符辞曰：「此于太后甚善，然于本朝不便。」昌朝因曰：「即如此，欲以太子宗真之子求和亲，皇帝岂安心乎？」六符不能答，自是和亲之议颇息。《龙川别志》卷下。</p></li>
<li><p><span id="宋轶九-贾昌朝-8"></span>
宋仁宗时，贾昌朝留守北都，圣谕至，即刻石于府园倚山楼。《言行龟鉴》卷六。</p></li>
<li><p><span id="宋轶九-贾昌朝-9"></span>
王拱辰榷河北盐，仁宗手诏罢之。帅臣贾昌朝刻之瘿木亭。及提刑薛向乞再榷之，公俟其入奏，邀至亭上，酒五行，无他语。向顾见石刻，知事已露，遂已。《吹剑录》。</p></li>
<li><p><span id="宋轶九-贾昌朝-10"></span>
贾文公昌朝为中丞，刘平、石元孙陷西虏，或诬以降，议收其族。昌朝言事未可知，乃不果收。及在相位，元孙自西夏归，议赐死。昌朝独曰：「自古将帅被执，归，不死。」元孙得不死。判大名府，河决商胡，中书议归之六塔。昌朝力争之，不已。其后河果不止塞，振救濒河水灾之民，全活甚众。《厚德录》卷四。</p></li>
<li><p><span id="宋轶九-贾昌朝-11"></span>
庆历中，河决北都商胡，久之未塞，三司度支副使郭申锡亲往董作。凡塞河决，垂合，中闲一扫，谓之「合龙门」，功全在此。是时屡塞不合，时合龙门埽长六十步。有水工高超者献议，以谓：「埽身太长，人力不能压，埽不至水底，故河流不断，而绳缆多绝。今当以六十步为三节，每节埽长二十步，中间以索连属之。先下第一节，待其至底，方压第二、第三。」旧工争之，以为不可，……申锡主前议，不听超说。是时贾魏公帅北门，独以超之言为然，阴遣数千人于下流收漉流埽。既定而埽果流，而河决愈甚，申锡坐谪。卒用超计，商胡方定。《梦溪笔谈》卷十一。</p></li>
<li><p><span id="宋轶九-贾昌朝-12"></span>
贾文元曲水园在许昌城北，有大竹三十余亩，潩河贯其中，以入西湖，最为佳处。初为本州民所有，文潞公为守，买得之。潞公自许移镇北门，而文元为代。一日，挈家往游，题诗壁间云：「画船载酒及芳辰，丞相园林潩水滨。虎节麟符抛不得，却将清景付闲人。」遂走使持诗寄北门。潞公得之大喜，即以地卷归贾氏。文元亦不辞而受。然文元居京师后，亦不复再至。园今荒废，竹亦残毁过半矣。《石林诗话》卷上。《坚瓠戊集》卷二。《宋诗纪事》卷九。</p></li>
<li><p><span id="宋轶九-贾昌朝-13"></span>
贾文元公《戒子孙文》云：「古人重厚朴实，乃能立功立事，享悠久之福。」又：「士人所贵，节行为大。轩冕失之，有时而复来；节行失之，终身不可得矣。」绅以为格言。《能改斋漫录》卷十四。</p></li>
</ol>
</div>
<div id="陈执中" class="section level2">
<h2>
<span class="header-section-number">18.14</span> 陈执中<a class="anchor" aria-label="anchor" href="#%E9%99%88%E6%89%A7%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶九-陈执中-1"></span>
见马亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%A9%AC%E4%BA%AE-4">4</a>。</p></li>
<li><p><span id="宋轶九-陈执中-2"></span>
丞相陈公执中，改官授端州刺史，溯江而上，至于洪、吉之间，阻风数日。晚岸幽寂，公徐徐闲步。遇胡僧，卷鼻目耸，金环贯耳，揖公，公坐，命之坐于岸。僧谓公曰：「公虎目凤鼻，骨方气清，身当极贵。」公知其异，前席询之。僧云：「……公相甚奇，但公虎目猿身，平地非能为也。当有攀附，然后有所食，公不日位极卿相。」公曰：「如师言，不敢相忘。」僧求纸为诗赠公，诗曰：「虎目猿身形最贵，祗因攀附即升高。知君今向端溪去，助子清风泛怒涛。」僧乃指公曰：「请入舟中，顺风将至。」僧遂与公相揖而别，乃登舟，张帆去。公回顾，僧犹岸上祝公曰：「保重。」公后显用，皆仁庙拔擢，至于相，果如僧言。《青琐高议》后集卷一。参见陈尧佐<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%99%88%E5%B0%A7%E4%BD%90-3">3</a>。</p></li>
<li><p><span id="宋轶九-陈执中-3"></span>
陈恭公执中以卫尉寺丞知梧州，驿递上疏，以乞立储贰。真宗嘉其敢言。翌日临朝，袖其疏以示执政，叹奖久之，召为右正言，然为王冀公所忌。一日，真宗赋《御沟柳》诗，宣旨自宰相两省皆和进。恭公因进诗曰：「一度春来一度新，翠光长得照龙津。君王自爱天然态，恨杀昭阳学舞人。」《东轩笔录》卷三。《宋朝事实类苑》卷三十六。《宋诗纪事》卷九。</p></li>
<li><p><span id="宋轶九-陈执中-4"></span>
陈英公执中初以左正言谪为中允，监永州酒税，郡守常以谏官待之。间日，具肴膳，就其所治以延款之。英公即座，周视居宇，忽于榱桷楣间注目久之，顾谓吏曰：「见一牌否？」左右对以无睹，郡守而下皆曰未尝有牌。陈笑而杂以他语。及归，家人怪而询之。公曰：「宛见一金字牌，书『仆射厅』三字。」公由是益自负。既而两正台府，竟践此位。《括异志》卷一。</p></li>
<li><p><span id="宋轶九-陈执中-5"></span>
〔陈〕执中好阅人，而解宾王最受知，初为登州黄县令，素不相识，执中一见，即大用，勅举京官，及后作相，又荐馆职。宾王仕至工部侍郎，致政，家雄富，诸子皆京秩，年七十余卒。宾王为人方颐大口，敦庞重厚，左足下有黑子，甚明大。《青箱杂记》卷二。</p></li>
<li><p><span id="宋轶九-陈执中-6"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-34">34</a>。</p></li>
<li><p><span id="宋轶九-陈执中-7"></span>
见陈亚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E9%99%88%E4%BA%9A-9">9</a>。</p></li>
<li><p><span id="宋轶九-陈执中-8"></span>
见夏竦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%A4%8F%E7%AB%A6-29">29</a>。</p></li>
<li><p><span id="宋轶九-陈执中-9"></span>
陈恭公在真宗时，自疏远小臣始建储嗣之议，仁宗德之。庆历中，由参知政事拜相，仁宗召翰林学士张方平谕曰：「卿草陈执中麻，当令中外无言，乃善。」故有「纳忠先帝，有德朕躬」之语，仁宗称善，世亦无敢议者。《东轩笔录》卷十一。</p></li>
<li><p><span id="宋轶九-陈执中-10"></span>
陈恭公初相，张安道为学士，仁宗召至幄殿，面谕曰：「善为草麻辞，无使外人得有言。」盖恐其物望未孚也。安道载其请建储之事云：「纳忠先帝，有德朕躬。」上览称善。及恭公薨，墓碑未立，时论者犹未一，上赐额曰「裦忠之碑」，特命安道为之。故安道首言「『裦忠碑』者，皇帝神笔；表扬故相岐国公执中之遗烈也。」于是遂无议之者。《石林燕语》卷五。</p></li>
<li><p><span id="宋轶九-陈执中-11"></span>
陈恭公执中为相，事方严，少和裕，尤恶士大夫之急进。庆历末，有郎官范祥上言解盐利害，朝廷遂除祥陕西提刑兼制置盐事，祥诣中书建白曰：「提点刑狱而兼利权，殆非典故，乞纳𠡠别候差遣。」恭公曰：「提点刑狱乃足下资序合入，制置盐事乃国家试才，比已降𠡠陕西都运司，以解盐事尽交与提刑司管勾，而足下之意将如何也？苟有补于朝廷，固不惜一转运使也；若靖言庸违，自有诛责，岂可预欲侥求？」祥以言中其隐，震慴而去。至和初，王荆公力辞召试，而有旨与在京差遣，遂除群牧判官。时沈康为馆职，诣恭公曰：「某久在馆下，屡求为群牧判官而不得，王安石是不带职朝官，又历任比某为浅，必望改易。」恭公曰：「王安石辞让召试，故朝廷优与差遣，岂复屑屑计资任也。朝廷设馆阁以待天下之才，未尝以爵位相先，而乃争夺如此，学士之颜视王君宜厚矣。」康惭沮而去。《东轩笔录》卷九。</p></li>
<li><p><span id="宋轶九-陈执中-12"></span>
陈恭公执中当国时，曾鲁公由修起居注除待制、群牧使。恭公弟妇，王冀公孙女，曾出也。岁旦拜恭公，恭公迎谓：「六新妇，曾三除从官，喜否？」王固未尝归外家，辄答曰：「三舅甚荷相公收录，但太夫人不乐，责三舅曰：『汝三人及第，必是全废学，丞相姻家备知之，故除待制也。』」恭公默然。未几，改知制诰。盖恭公不由科举，失于夷考也。《西塘集耆旧续闻》卷三。《容斋四笔》卷二。</p></li>
<li><p><span id="宋轶九-陈执中-13"></span>
至和中，陈恭公秉政，会嬖妾张氏笞女奴迎儿杀之。时蔡襄权知开封府，事下开封穷治，而仁宗于恭公宠眷未衰，别差正郎齐廓看详公案。时王素为待制，以诗戏廓曰：「李膺破柱擒张朔，董令回车击主奴。前世清芬宛如在，未知吾可及肩无？」廓知事不可直，以简报王曰：「不用临坑推人。」《东轩笔录》卷十。《宋朝事实类苑》卷六十三。</p></li>
<li><p><span id="宋轶九-陈执中-14"></span>
赵抃上言，陈相……很愎任情，迎儿方年十三，用嬖人张氏之言，累行笞挞，穷冬躶缚，绝其饮食，幽囚至死；海棠为张氏所捶，遍身疮痕，自缢而死；又一女仆，髠发，自经而死。一月之内，三事继发。前后所杀，亦闻不少。《涑水记闻》卷四。</p></li>
<li><p><span id="宋轶九-陈执中-15"></span>
世传陈执中作相，有婿求差遣，执中曰：「官职是国家的，非卧房笼箧中物，婿安得有之？」竟不与。故仁宗朝谏官累言执中不学无术，非宰相器，而仁宗注意愈坚。其后，谏官面论其非，曰：「陛下所以眷执中不替者，得非以执中尝于先朝乞立陛下为太子耶？且先帝止二子，而周王已薨，立嗣非陛下而谁？执中何足眷？」仁宗曰：「非为是，但执中不欺朕耳。」《青箱杂记》卷二。《宋朝事实类苑》卷六。</p></li>
<li><p><span id="宋轶九-陈执中-16"></span>
陈恭公自为参政时，仁宗即眷之厚，不但以其尝请建储德之也。皇祐初，赵清献诸人攻恭公二十余章，意终不解。一日，喟然顾一老中官曰：「汝知我不乐乎？」中官曰：「岂非以陈相公去住未定耶？」上曰：「然。」中官曰：「此亦易耳！既台谏官有言，何不从之，使去？」上曰：「吾岂不知此？但难得如此老子不谩我尔。」后不得已，欲罢之，犹令自举代。恭公荐吴正肃公，即召至阙下。会赐宴，正肃疾作，不果相。然世亦以此多恭公也。《石林燕语》卷五。</p></li>
<li><p><span id="宋轶九-陈执中-17"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-85">85</a>。</p></li>
<li><p><span id="宋轶九-陈执中-18"></span>
陈恭公再罢政，判亳州，年六十九。遇生日，亲族往往献《老人星图》以为寿，独其姪世修献《范蠡游五湖图》，且赞曰：「贤哉陶朱，霸越平吴。名遂身退，扁舟五湖。」恭公甚喜，即日上表纳节。明年，累表求退，遂以司徒致仕。《东轩笔录》卷八。《宋朝事实类苑》卷十。《孔氏谈苑》卷四。《诗律武库》卷四。《仕学规范》卷七。《自警编》卷五。《湖海新闻夷坚续志》前集卷一。《言行龟鉴》卷五。《何氏语林》卷十九。《尧山堂外纪》卷四十五。《昨非庵日纂》一集卷十九。《宋稗类钞》卷六。《宋诗纪事》卷九。</p></li>
<li><p><span id="宋轶九-陈执中-19"></span>
陈执中死，礼官以前事不正谏，请谥荣灵。《江隣几杂志》。</p></li>
<li><p><span id="宋轶九-陈执中-20"></span>
陈恭公执中事仁宗两为相，悉心尽瘁，百度振举。然性严重，语言简直，与人少周旋，接宾客，以至亲戚骨肉，未尝从容谈笑，尤靳恩泽，士大夫多怨之。惟仁宗尝曰：「不昧我者惟陈执中耳。」及终也，韩维、张洞谥之曰荣灵，仁宗特赐曰恭。薨后月余，夫人谢氏继卒，一子才七岁，诸姪俱之官。葬日，门下之人惟解宾王至墓所，世人嗟悼之。梅尧臣作挽词两首，具载其事。《东轩笔录》卷十二。</p></li>
<li><p><span id="宋轶九-陈执中-21"></span>
见韩维<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%B4-4">4</a>。</p></li>
<li><p><span id="宋轶九-陈执中-22"></span>
陈执中馆伴虏使，问随行仪鸾司：「缘何有此名？」不能对。或云隋大业中鸾集于供帐库，遂名此。《江邻几杂志》。《高斋漫录》。</p></li>
<li><p><span id="宋轶九-陈执中-23"></span>
蔡持正之父黄裳，任陈州录事参军，年逾七十。陈恭公自元台出为郡守，见其老不任职，挥之令去。黄裳犹豫间，恭公云：「倘不自列，当具奏牍窜斥。」黄裳即上挂冠之请，以太子右赞善大夫致仕，今之通直郎也。卜居于陈，力教二子持正、与硕，苦贫困，𫗴粥不继。久之，持正登第。黄裳临终，戒以必报陈氏。其后持正登政路，恭公之子世儒，以群婢杀其所生坐狱，而世儒知而不发，持正请并坐。神宗云：「执中止一子，留以存祭祀，如何？」持正云：「五刑之赎三千，其罪莫大于不孝。其可赦邪？」竟极典。世儒子后以娶宗女补武官，或云大将陈思恭即其孙，思恭子龟年，尝为东宫春坊。《挥麈后录》卷六。</p></li>
<li><p><span id="宋轶九-陈执中-24"></span>
〔陈执中〕子世儒，母即张氏也。执中卒，张氏为尼。世儒既长，迎归，与妻李事之不谨。世儒宰相子，庸𫘤，久居京师。元丰间为太湖县，不乐为外官，与李讽诸婢谋杀张，欲以忧去。诸婢以药毒之不死，夜持钉陷其脑骨，以丧归。为婢所告，送大理寺推治，而李辞屡变，凡三易狱始得实，世儒并妻等十人并处死。《东都事略》卷六十六。</p></li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">17</span> 宋人轶事汇编卷八</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">19</span> 宋人轶事汇编卷十</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1"><span class="header-section-number">18</span> 宋人轶事汇编卷九</a></li>
<li><a class="nav-link" href="#%E7%8E%8B-%E6%9B%BE"><span class="header-section-number">18.1</span> 王　曾</a></li>
<li><a class="nav-link" href="#%E5%BC%A0%E7%9F%A5%E7%99%BD"><span class="header-section-number">18.2</span> 张知白</a></li>
<li><a class="nav-link" href="#%E5%BC%A0%E5%A3%AB%E9%80%8A"><span class="header-section-number">18.3</span> 张士逊</a></li>
<li><a class="nav-link" href="#%E5%BC%A0%E5%8F%8B%E6%AD%A3"><span class="header-section-number">18.4</span> 张友正</a></li>
<li><a class="nav-link" href="#%E5%90%95%E5%A4%B7%E7%AE%80-1"><span class="header-section-number">18.5</span> 吕夷简</a></li>
<li><a class="nav-link" href="#%E7%8E%8B-%E9%9A%8F"><span class="header-section-number">18.6</span> 王　随</a></li>
<li><a class="nav-link" href="#%E7%AB%A0%E5%BE%97%E8%B1%A1"><span class="header-section-number">18.7</span> 章得象</a></li>
<li><a class="nav-link" href="#%E7%AB%A0%E4%BB%B2%E6%98%8C"><span class="header-section-number">18.8</span> 章仲昌</a></li>
<li><a class="nav-link" href="#%E6%99%8F-%E6%AE%8A"><span class="header-section-number">18.9</span> 晏　殊</a></li>
<li><a class="nav-link" href="#%E6%99%8F-%E9%A2%96"><span class="header-section-number">18.10</span> 晏　颖</a></li>
<li><a class="nav-link" href="#%E6%99%8F%E5%87%A0%E9%81%93"><span class="header-section-number">18.11</span> 晏几道</a></li>
<li><a class="nav-link" href="#%E6%9D%9C-%E8%A1%8D"><span class="header-section-number">18.12</span> 杜　衍</a></li>
<li><a class="nav-link" href="#%E8%B4%BE%E6%98%8C%E6%9C%9D"><span class="header-section-number">18.13</span> 贾昌朝</a></li>
<li><a class="nav-link" href="#%E9%99%88%E6%89%A7%E4%B8%AD"><span class="header-section-number">18.14</span> 陈执中</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-26.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
