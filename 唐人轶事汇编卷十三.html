<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>64 唐人轶事汇编卷十三 | 历史上的一些人</title>
<meta name="author" content="林峰">
<meta name="description" content="64.1 李林甫  李林甫少孤，为元氏姨所育，住在伊川。时林甫年十岁，与诸儿戏于路旁，有老父叹而目焉，人问之，老父曰：「富贵诚不自知。」指李公曰：「此童后当为中书令，凡二十年。所叹与凡小戏谁辨也。」《定命录》（《广记》二二二）。...">
<meta name="generator" content="bookdown 0.26 with bs4_book()">
<meta property="og:title" content="64 唐人轶事汇编卷十三 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="64.1 李林甫  李林甫少孤，为元氏姨所育，住在伊川。时林甫年十岁，与诸儿戏于路旁，有老父叹而目焉，人问之，老父曰：「富贵诚不自知。」指李公曰：「此童后当为中书令，凡二十年。所叹与凡小戏谁辨也。」《定命录》（《广记》二二二）。...">
<meta name="twitter:card" content="summary">
<meta name="twitter:title" content="64 唐人轶事汇编卷十三 | 历史上的一些人">
<meta name="twitter:description" content="64.1 李林甫  李林甫少孤，为元氏姨所育，住在伊川。时林甫年十岁，与诸儿戏于路旁，有老父叹而目焉，人问之，老父曰：「富贵诚不自知。」指李公曰：「此童后当为中书令，凡二十年。所叹与凡小戏谁辨也。」《定命录》（《广记》二二二）。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷十三" class="section level1">
<h1>
<span class="header-section-number">64</span> 唐人轶事汇编卷十三<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89"><i class="fas fa-link"></i></a>
</h1>
<div id="李林甫" class="section level2">
<h2>
<span class="header-section-number">64.1</span> 李林甫<a class="anchor" aria-label="anchor" href="#%E6%9D%8E%E6%9E%97%E7%94%AB"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-李林甫-1"></span>
李林甫少孤，为元氏姨所育，住在伊川。时林甫年十岁，与诸儿戏于路旁，有老父叹而目焉，人问之，老父曰：「富贵诚不自知。」指李公曰：「此童后当为中书令，凡二十年。所叹与凡小戏谁辨也。」《定命录》（《广记》二二二）。</p></li>
<li><p><span id="唐轶十三-李林甫-2"></span>
唐右丞相李林甫，年二十尚未读书，在东都，好游猎打毬，驰逐鹰狗。每于城下槐坛下，骑驴击鞠，略无休日。既惫，舍驴，以两手返据地歇。一日，有道士甚丑陋，见李公踞地，徐言曰：「此有何乐，郎君如此爱也？」李怒顾曰：「关足下何事？」道者去。明日又复言之。李公幼聪悟，意其异人，乃摄衣起谢。道士曰：「郎君虽善此，然忽有颠坠之苦，则悔不可及。」李公请自此修谨，不复为也。道士笑曰：「与郎君后三日五更会于此。」曰：「诺。」及往，道士已先至，曰：「为约何后？」李乃谢之。曰：「更三日复来。」李公夜半往。良久，道士至，甚喜，谈笑极洽，且曰：「某行世间五百年，见郎君一人。已列仙籍，合白日升天，如不欲，则二十年宰相，重权在己。郎君且归，熟思之。后三日五更复会于此。」李公回，计之曰：「我是宗室，少豪侠，二十年宰相，重权在己，安可以白日升天易之乎？计已决矣。」及期往白，道士嗟叹咄叱，如不自持，曰：「五百年始见一人，可惜，可惜！」李公悔，欲复之。道士曰：「不可也，神明知矣。」与之叙别曰：「二十年宰相，生杀权在己，威振天下。然慎勿行阴贼，当为阴德，广救拔人，无枉杀人，如此则三百年后，白日上升矣。官禄已至，可便入京。」李公匍匐泣拜，道士握手与别。时李公堂叔为库部郎中，在京，遂诣。叔父以其纵荡，不甚记录之，颇惊曰：「汝何得至此？」曰：「某知向前之过，今故候觐，请改节读书，愿受鞭箠。」库部甚异之，亦未令就学，每有宾客，遣监杯盘之饰，无不修洁。或谓曰：「汝为吾著某事。」虽雪深没踝，亦不去也。库部益亲怜之，言于班行，知者甚众。自后以荫叙，累官至赞善大夫，不十年，遂为相矣。权巧深密，能伺上旨，恩顾隆洽，独当衡轴，人情所畏，非臣下矣。数年后，自固益切，大起大狱，诛杀异己，冤死相继，都忘道士槐坛之言戒也。《逸史》（《广记》一九）。</p></li>
<li><p><span id="唐轶十三-李林甫-3"></span>
开元中有相者不知姓名，自言衡山来，人谓之衡相，在京舍宣平里。时李林甫为太子谕德，往见之，入门，则郑少微、严杲已在中庭。相者引坐，谓李公曰：「自仆至此，见人众矣，未有如公贵者也。且国家以刑法为重，则公典司寇之职。朝廷以铨管为先，则公居冢宰之任。然又秉丹青之笔，当节制之选。加以列茅分土，穷荣极盛，主恩绸缪，人望浃洽。兼南省之官，秩增数四；握中枢之务，载盈二九。绅仰威，黎庶赡惠，将古所未有也。」顾严、郑曰：「预闻此者，非不幸也。公二人宜加礼奉，否则悔吝生矣。」时严、郑各负才名，李犹声誉未达，二公有轥轹之心，及闻相者言，以为甚不然，唯唯而起，更不复问。李因辞去。后李公拜中书，郑时已为刑部侍郎，因述往事，谓郑曰：「曩者宣平相人，咸以荒唐之说，乃微有中者。」无何，郑出为岐州刺史，与所亲话其事。未期，又贬为万州司马。严自郎中亦牧远郡。《定命录》（《广记》二二二）。</p></li>
<li><p><span id="唐轶十三-李林甫-4"></span>
李林甫开元初为中允，时源乾曜为侍中，是中表之戚，托其子求司门郎中。乾曜曰：「郎官须有素行才望高者，哥奴岂是郎官耶？」数日除谕德。哥奴，林甫小字。《南部新书》乙。</p></li>
<li><p><span id="唐轶十三-李林甫-5"></span>
开元中，右相李林甫为国子司业，颇振纲纪。洎登庙堂，见诸生好说司业时事。诸生希旨，相率署石建碑于国学都堂之前。后因释奠日，百寮毕集，林甫见碑，问之祭酒班景倩，具以事对。林甫戚然曰：「林甫何功而立碑，谁为此举？」意色甚厉。诸生大惧得罪，通夜琢灭，覆之于南廊。天宝末，其石犹在。《封氏闻见记》五。</p></li>
<li><p><span id="唐轶十三-李林甫-6"></span>
自开元二十二年，吏部置南院，始悬长名，以定留放。时李林甫知选，宁王私谒十人，林甫曰：「就中乞一人卖之。」于是放选牓云：「据其书判，自合得留。缘嘱宁王，且放冬集。」《国史补》下。又《广记》一八六引。</p></li>
<li><p><span id="唐轶十三-李林甫-7"></span>
开元中，吏部侍郎被宁王宪嘱亲故十人官，遂诣王请见云：「十人之中，有商量去者乎？」王云：「九人皆不可矣，一人某者听公。」吏部归，九人皆超资好官，独某者当时出，云：「据其书判，自合得官。缘嘱宁王，且放冬集。」《大唐传载》。</p></li>
<li><p><span id="唐轶十三-李林甫-8"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-43">43</a>。</p></li>
<li><p><span id="唐轶十三-李林甫-9"></span>
李林甫居相位一十九年，诛锄海内人望，自储君以下，无不累息。初，开元后，姚、宋等一二老臣多献可替否，以争天下大体，天下既理，上心亦泰。张九龄上所拔，颇以后进少之，九龄尤謇谔，数犯上，上怒而逐之。上雄才豁达，任人不疑，晚得林甫，养成君欲，未尝有逆耳之言。上爱之，遂深居高枕，以富贵自乐。大臣以下，罕得对见。事无大小，责成林甫。林甫虽不文，而明练吏事，慎守纲纪，衣冠非常调，无进用之门。而阴贼忍杀，未尝以爱僧见于容色。上左右者虽饔人厮养，无不赂之，故动静辄知。李适之初入相，疏而不密，林甫卖之，乃曰：「华山之下有金鑛焉，采之可以富国，上未知之耳。」适之善其言，他日，从容以奏。上悦，顾问林甫，林甫曰：「臣知之久矣。华山，陛下本命也，王气所在，不可发之。故臣不敢言。」上遂薄适之，因曰：「自今奏事，先与林甫议之，无轻脱。」自是适之束手矣。非其所引进，皆以罪诛。威震海内，谏官但持禄养资，无敢论事。独补阙杜中犹再上疏，翌日，被黜为下邽令。林甫召诸谏官谓曰：「今明主在上，群臣将顺之不暇，何用多言！君不见立仗马乎，终日无声，而食三品料，及其一鸣，即黜去。虽欲再鸣，其可得乎？」由是谏诤之路绝失。晚年多冤讐，惧其报复，出广车仆，金吾静街，前驱百步之外。居则以砖甃屋，以板幙墙，家人警衞，如御大敌。其自防也如此。故事：宰臣骑从，三五人而已，士庶不避于路。至是骑从百余人，为左右翼，公卿以下趋避，自林甫始也。《谭宾录》（《广记》二四〇）。</p></li>
<li><p><span id="唐轶十三-李林甫-10"></span>
上与李林甫议立太子，意属忠王。林甫从容言于上曰：「古者建立储君，必推贤德，苟非有大勋于社稷，则惟元子。」上默然曰：「朕长子琮，往年因猎苑中，所伤面目尤甚。」林甫曰：「破面不犹愈于破国乎！陛下其图之。」上微感其言，徐思之。林甫亦素知其有疾，意欲动摇肃宗，而托附武惠妃，因以寿王瑁为请；竟以肃宗孝友聪明，中外所属，故奸邪之计莫得行焉。《明皇杂录》（《通鉴考异》一三）。</p></li>
<li><p><span id="唐轶十三-李林甫-11"></span>
见张九龄<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E4%B9%9D%E9%BE%84-6">6</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E4%B9%9D%E9%BE%84-7">7</a>。</p></li>
<li><p><span id="唐轶十三-李林甫-12"></span>
见张九龄<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E4%B9%9D%E9%BE%84-6">6</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E4%B9%9D%E9%BE%84-7">7</a>。</p></li>
<li><p><span id="唐轶十三-李林甫-13"></span>
见李适之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E9%80%82%E4%B9%8B-2">2</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E9%80%82%E4%B9%8B-4">4</a>。</p></li>
<li><p><span id="唐轶十三-李林甫-14"></span>
见李适之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E9%80%82%E4%B9%8B-2">2</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E9%80%82%E4%B9%8B-4">4</a>。</p></li>
<li><p><span id="唐轶十三-李林甫-15"></span>
玄宗宴于勤政楼下，巷无居人，宴罢，帝犹垂帘以观。兵部侍郎卢绚谓帝已归宫掖，垂鞭按辔，纵横楼下，绚负文雅之称，而复风标清粹。帝一见不觉目送之，问左右曰：「谁？」近臣具以绚名氏对之，帝亟称其蕴藉。是时林甫方持权忌能，帝左右宠幸，未尝不厚以金帛为贿，由是帝之动静，林甫无不知之。翌日，林甫召绚之子弟谓曰：「贤尊以素望清崇，今南方籍才，圣上有交广之寄，可乎？若惮遐方，即当请老，不然，以宾詹仍分务东洛，亦优贤之命也。」子归而具道建议可否，于是绚以宾詹为请。林甫恐乖众望，出为华州刺史，不旬月，诬其有疾，为郡不理，授太子詹事员外安置。《明皇杂录》下。</p></li>
<li><p><span id="唐轶十三-李林甫-16"></span>
见萧颖士<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E8%90%A7%E9%A2%96%E5%A3%AB-8">8</a>。</p></li>
<li><p><span id="唐轶十三-李林甫-17"></span>
李相公林甫，当开元之际，与巷陌交通，权等人主。天下之能名，须出其门也。如不称意者，必遭窜逐之祸。虽杨国忠之盛，未得侔焉。其姬爱之众，皆不胜其珠翠。尝赐宫娥二人，一者潜归私家，经旬方还，相公亦乃不知。其荣显谓之右座相公，轩盖诸侯，见者如履冰谷。举子尉迟匡，幽并耿概之士也，以频年不第，投书于右座，皆击刺之说。匡有《暮行潼关》之作，云：「明日飞出海，黄河流上天。」又《观内人楼上踏歌》曰：「芙蓉初出水，桃李忽无言。」又《塞上曲》云：「夜夜月为青冢镜，年年雪作黑山花。」相公鉴此句曰：「得非才子乎？若使匡伏恨衔冤，不假陶铸之力，则从四夷八蛮，分为左袵矣！岂为进人乎？岂为贤相乎？」及得相见，右座曰：「有一萧颖士，既叨科第，轻时纵酒，不遵名教，尝忤吏部王尚书丘，然以文识该通，孰为其敌，君子不遗其言，几至鞭扑。子之诗篇，幸未方于颖士，且吾之名，复异于王公，言王吏部。重欲相干，三思可矣。」匡知右座见怒，惶怖而趋出。恓屑无依，退归林墅。罢宁戚之高歌，効约成之独乐。登山临水，劳灼灼之音焉。《云溪友议》中。《唐诗纪事》二三。</p></li>
<li><p><span id="唐轶十三-李林甫-18"></span>
李林甫梦一人，细长有髯，逼林甫，推之不去。林甫寤而言曰：「此裴宽欲谋替我。」《谭宾录》（《广记》二七九）。</p></li>
<li><p><span id="唐轶十三-李林甫-19"></span>
天宝中，李林甫为相，专权用事。先是，郭元振、薛讷、李适之等，咸以立功边陲，入参钧轴。林甫惩前事，遂反其制，始请以蕃人为边将，冀固其权。言于玄宗曰：「以陛下之雄才，国家富强，而诸蕃未灭者，由文吏为将怯懦不胜武事也。陛下必欲灭四夷，威海内，莫若武臣；武臣莫若蕃将。夫蕃将生而气雄，少养马上，长于阵敌，此天性然也。若陛下感而将之，使其必死，则狄不足图也。」玄宗深纳之，始用安禄山，卒为戎首。虽理乱安危系之天命，而林甫奸宄，实生乱阶，痛矣哉！《大唐新语》一一。《谭宾录》（《广记》二四〇）。</p></li>
<li><p><span id="唐轶十三-李林甫-20"></span>
见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-20">20</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-21">21</a>。</p></li>
<li><p><span id="唐轶十三-李林甫-21"></span>
见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-20">20</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-21">21</a>。</p></li>
<li><p><span id="唐轶十三-李林甫-22"></span>
相传李林甫为相，若嫉其人，即以倡鬼日除授，无得免祸。《爱日斋丛钞》二。</p></li>
<li><p><span id="唐轶十三-李林甫-23"></span>
平康坊南街废蛮院，即李林甫旧宅也。林甫于正堂后别创一堂，制度弯曲，有却月之形，名曰月堂。土木秀丽精巧，当时莫俦也。林甫每欲破灭人家，即入月堂，精思极虑，喜悦而出，必不存焉。《开天传信记》。又《广记》三六二引。《侯鲭录》三。</p></li>
<li><p><span id="唐轶十三-李林甫-24"></span>
李林甫妬贤嫉能，不协群议，每奏御之际，多所陷人，众谓林甫为肉腰刀。又云林甫尝以甘言诱人之过，谮于上前，时人皆言林甫甘言如蜜。朝中相谓曰：「李公虽面有笑容，而肚中铸剑也。」人日憎怨，异口同音。《开元天宝遗事》下。</p></li>
<li><p><span id="唐轶十三-李林甫-25"></span>
李林甫为性狠狡，不得士心，每有所行之事，多不协群议，而面无和气。国人谓林甫精神刚戾，常如索鬭鸡。《开元天宝遗事》下。</p></li>
<li><p><span id="唐轶十三-李林甫-26"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-107">107</a>。</p></li>
<li><p><span id="唐轶十三-李林甫-27"></span>
李林甫每与同僚议及公直之事，则如痴醉之人，未尝问答；或语及阿徇之事，则响应如流。张曲江常谓宾客曰：「李林甫议事如醉汉脑语也，不足可言。」《开元天宝遗事》下。</p></li>
<li><p><span id="唐轶十三-李林甫-28"></span>
李右相在庙堂，进士王如泚者，妻翁以伎术供奉玄宗，欲与改官，拜谢而请曰：「臣女壻王如泚，见应进士举，伏望圣恩回换，与一及第。」上许之，付礼部宜与及第。侍郎李暐以诏诣执政。右相曰：「如泚文章堪及第否？」暐曰：「与亦得，不与亦得。」右相曰：「若尔，未可与之。明经进士，国家取才之地，若圣恩优异，差可与官；今以及第与之，将何以观材。」林甫即自闻奏取旨。如泚宾朋䜩贺，车马盈门；忽中书下牒礼部，「王如泚可依例考试」，闻者愕然失错矣。《封氏闻见记》三。《唐语林》一。</p></li>
<li><p><span id="唐轶十三-李林甫-29"></span>
正月，户部奏大阅天下贡物于都堂。其日放朝，宰相与百官皆赴户部宴会，一时特盛。开元中，曾以大阅一日贡物赐李林甫，九州任土，尽归人臣之家。国史书其事也。《辇下岁时记》（陶本《说郛》六九）。</p></li>
<li><p><span id="唐轶十三-李林甫-30"></span>
李林甫子壻郑平为户部员外郎，尝与林甫同处。一日，林甫就院省其女，遇平方栉发，见林甫坐处甘露羹，取而食之，曰：「纵当华皓，必当鬒黑。」明日，果有中使至，赐林甫食，中有甘露羹，遂以与平。平食讫，一旦发毛如。《明皇杂录》（《御览》八六一、《海录碎事》一〇上）。</p></li>
<li><p><span id="唐轶十三-李林甫-31"></span>
寺之制度，钟楼在东，唯此寺缘李右座林甫宅在东，故建钟楼于西。寺内有郭令玳瑁鞭及郭令王夫人七宝帐。寺主元竟，多识释门故事，云李右座每至生日常转请此寺僧就宅设斋。有僧乙尝叹佛，施鞍一具，卖之，材直七万。又僧广有声名，口经数年，次当叹佛，因极祝右座功德，冀获厚。斋毕，帘下出彩篚，香罗帕籍一物如朽钉，长数寸。僧归失望，惭惋数日。且意大臣不容欺己，遂携至西市，示于商胡。商胡见之，惊曰：「上人安得此物，必货此不违价。」僧试求百千，胡人大笑曰：「未也，更极意言之。」加至五百千，胡人曰：「此直一千万。」遂与之。僧访其名，曰：「此宝骨也。」《酉阳杂俎》续集五。又《广记》四〇三引。　案：寺指长安平康坊菩提寺。</p></li>
<li><p><span id="唐轶十三-李林甫-32"></span>
见李遐周<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%9D%8E%E9%81%90%E5%91%A8-1">1</a>。</p></li>
<li><p><span id="唐轶十三-李林甫-33"></span>
李林甫寡薄，中表有诞子者，以书贺之云：「知有弄麞之庆。」《南部新书》甲。</p></li>
<li><p><span id="唐轶十三-李林甫-34"></span>
李林甫亦善丹青。高詹事与林甫诗曰：「兴中唯白云，身外即丹青。」余曾见其画迹，甚佳，山水小类李中舍也。《历代名画记》九。</p></li>
<li><p><span id="唐轶十三-李林甫-35"></span>
李林甫有女六人，各有姿色，雨露之家，求之不允。林甫厅事壁间，开一横窗，饰以杂宝，缦以绛纱。常日使六女戏于窗下，每有贵族子弟入谒，林甫即使女于窗中自选可意者事之。《开元天宝遗事》上。</p></li>
</ol>
</div>
<div id="李适之" class="section level2">
<h2>
<span class="header-section-number">64.2</span> 李适之<a class="anchor" aria-label="anchor" href="#%E6%9D%8E%E9%80%82%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-李适之-1"></span>
李适之入仕，不历丞簿，便为别驾；不历两畿官，便为京兆尹；不历御史及中丞，便为大夫；不历两省给舍，便为宰相；不历刺史，便为节度使。《独异志》（《广记》四九四）。《南部新书》己。《唐诗纪事》二〇。</p></li>
<li><p><span id="唐轶十三-李适之-2"></span>
李适之性简率，不务荷细，人吏便之。雅好宾客，饮酒一斗不乱，延接宾朋，昼决公务，庭无留事。及为左相，每事不让李林甫。林甫憾之，密奏其好酒，颇妨政事。玄宗惑焉，除太子少保。适之遽命亲故欢会，赋诗曰：「避贤初罢相，乐圣且衔杯。为问门前客，今朝几个来？」举朝伏其度量。适之在门下也，性疏而不忌，林甫尝卖之曰：「华山之下，有金鑛焉，采之可以富国，上未之知耳。」适之心善其言，他日款曲奏之，玄宗大悦。顾问林甫，对曰：「臣知之久矣。华山，陛下本命，王气所在，不可发掘，故臣不敢言。」适之由是渐见疏退。林甫阴搆陷之，贬于袁州，遣御史罗奭就州处置。适之闻命排马牒到，仰药而死。子霅，亦见害。《大唐新语》七。</p></li>
<li><p><span id="唐轶十三-李适之-3"></span>
见李林甫<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E6%9E%97%E7%94%AB-9">9</a>。</p></li>
<li><p><span id="唐轶十三-李适之-4"></span>
李适之既贵且豪，常列鼎于前，以具膳羞。一旦，庭中鼎跃出相鬭，家僮告适之，乃往其所，酹酒自誓，而鬭亦不解，鼎耳及足皆落。明日，适之罢知政事，拜太子少保。时人知其祸未止也。俄为李林甫所陷，贬宜春太守。适之男霅，为衞尉少卿，亦贬巴陵郡别驾。适之至州，不旬月而终。时人以林甫迫杀之。霅乃迎丧至都，李林甫怒犹未已，令人诬告，于河南府杖杀之。适之好饮，退朝后，即速宾朋亲戚，谈话赋诗，曾不备于林甫。初，适之在相位日，曾赋诗曰：「朱门长不备，亲友恣相过。今日过五十，不饮复如何！」及罢相，作诗曰：「避贤初罢相，乐圣且衔杯。借问门前客，今朝几个来？」及死非其罪，时人冤叹之。《明皇杂录》上。又《广记》三六二引。《诗话总龟》前集二四。《唐诗纪事》二〇。</p></li>
<li><p><span id="唐轶十三-李适之-5"></span>
开元末，宰相李适之疏直坦夷，时誉甚美。李林甫恶之，排诬罢免。朝客来，虽知无罪，谒问甚稀。适之意愤，日饮醇酣，且为诗曰：「避贤初罢相，乐圣且衔杯。为问门前客，今朝几个来？」李林甫愈怒，终遂不免。《本事诗·怨愤》。</p></li>
<li><p><span id="唐轶十三-李适之-6"></span>
李适之有酒器九品：蓬莱盏、海川螺、舞仙盏、瓠子巵、幔卷荷、金蕉叶、玉蟾儿、醉刘伶、东溟样。蓬莱盏上有山象三岛，注酒以山没为限。舞仙盏有关捩，酒满则仙人出舞，瑞香毬子落盏外。《逢原记》（《云仙杂记》二）。</p></li>
</ol>
</div>
<div id="陈希烈" class="section level2">
<h2>
<span class="header-section-number">64.3</span> 陈希烈<a class="anchor" aria-label="anchor" href="#%E9%99%88%E5%B8%8C%E7%83%88"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-陈希烈-1"></span>
见薛季昶<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E8%96%9B%E5%AD%A3%E6%98%B6-2">2</a>。</p></li>
<li><p><span id="唐轶十三-陈希烈-2"></span>
进士周逖改次《千字文》，更撰《天宝应道千字文》，将进之请颁行天下，先呈宰执。右相陈公迎问之曰：「有添换乎？」逖曰：「翻破旧文，一无添换。」又问：「翻破尽乎？」对曰：「尽。」右相曰：「『枇杷』二字如何翻破？」逖曰：「惟此二字依旧。」右相曰：「若有此，还是未尽。」逖逡巡不能对而退。《封氏闻见记》一〇。《南部新书》庚。</p></li>
<li><p><span id="唐轶十三-陈希烈-3"></span>
《梁职仪》曰：「八座尚书以紫纱裹手版，垂白丝于首如笔。」《通志》曰：「今录仆射、尚书手版以紫皮裹之，名曰笏。梁中世已来，唯八座尚书执笏者，白笔缀头，以紫纱囊之，其余公卿但执手版。」今人相传云：陈希烈不便税笏，骑马以帛裹，令左右执之。李右座见云便为将来故事。甚失之矣。《酉阳杂俎》续集四。参见张九龄<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E4%B9%9D%E9%BE%84-21">21</a>。</p></li>
</ol>
</div>
<div id="杨国忠" class="section level2">
<h2>
<span class="header-section-number">64.4</span> 杨国忠<a class="anchor" aria-label="anchor" href="#%E6%9D%A8%E5%9B%BD%E5%BF%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-杨国忠-1"></span>
杨国忠本张易之之子。天授中，张易之恩幸莫比，每归私第，诏令居楼上，仍去其梯。母恐张氏绝嗣，乃密令女奴𧏖珠上楼，遂有娠而生国忠。《天宝故事》（《通鉴考异》一四）。《杨太真外传》下。　案：《通鉴考异》曰：「其说暧昧无稽，今不取。」</p></li>
<li><p><span id="唐轶十三-杨国忠-2"></span>
杨国忠出使于江浙，其妻恩念至深，荏苒成疾。忽昼梦与国忠交，因而有孕，后生男名朏。洎至国忠使归，其妻具述梦中之事，国忠曰：「此盖夫妻相念情感所致。」时人无不讥诮也。《开元天宝遗事》上。</p></li>
<li><p><span id="唐轶十三-杨国忠-3"></span>
见李泌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%B3%8C-4">4</a>。</p></li>
<li><p><span id="唐轶十三-杨国忠-4"></span>
〔天宝〕十一年，杨国忠初知选事，进士孙季卿曾谒国忠，言：「礼部帖经之弊大，举人有实才者，帖经既落，不得试文。若先试杂文，然后帖经，则无余才矣。」国忠然之。无何，有勅，进士先试帖经，仍前后开一行。是岁收入，有倍常岁。《封氏闻见记》三。《唐语林》八。</p></li>
<li><p><span id="唐轶十三-杨国忠-5"></span>
选曹每年皆先立版牓，悬之南院。选人所通文书，皆依版样。一字有违，即被駮落，至有三十年不得官者。杨国忠为尚书，创为押例，选深者先授官，有文状阙失，许续通，不令駮放。淹滞之流，翕然归美。其五品已上及清要官，吏部不注，送名中书门下者，各量资次临时勅除。历任有浅深，官资有高下，故授任者或称「检校」，或称「兼试」、「知摄」、「内供奉」之类，名目非一。《封氏闻见记》三。</p></li>
<li><p><span id="唐轶十三-杨国忠-6"></span>
〔李〕林甫薨后，杨国忠为（左）〔右〕相，兼总铨衡。从前注拟，皆约循资格，至国忠创为押例，选深者尽留，乃无才与不才也。选人等求媚于时，请立碑于尚书省门，以颂圣主得贤臣之意。勅京兆尹鲜于仲通撰文，玄宗亲改定数字。镌毕，以金填改字处。识者窃非之曰：「天子有善，宰相能事，青史自当书之。古来岂有人君人臣自立碑之礼！乱将作矣。」未数年，果有马嵬之难。肃宗登极，始除去其碑。《封氏闻见记》五。</p></li>
<li><p><span id="唐轶十三-杨国忠-7"></span>
天宝十载十一月，杨国忠为右相，兼吏部尚书，奏请两京选人，铨日便定留放，无少长各于宅中引注。虢国姊妹垂帘观之，或有老病丑陋者，皆指名以笑，虽士大夫亦遭诉耻。故事：兵、吏部注官讫，于门下过侍中、给事中，省不过者谓退量。国忠注官，呼左相陈希烈于坐隅。给事中行列于前，曰：「既对注拟，即是过门下了。」希烈等腹悱而已。侍郎韦见素、张倚皆衣紫，与本曹郎官藩屏外排比案牍，趋走语事。乃谓帘中杨氏曰：「两个紫袍主事何如？」杨乃大噱。选人郑怤附会其旨，与二十余人率钱于勤政楼设斋，兼为国忠立碑于尚书省南。所注吏部三铨选人，专务鞅掌，不能躬亲，皆委典及令史孔目官为之，国忠但押一字，犹不可遍。《唐续会要》（《广记》一八六）。</p></li>
<li><p><span id="唐轶十三-杨国忠-8"></span>
杨国忠尝会诸亲，时知吏部铨事，且欲大噱以娱之。已设席，呼选人名，引入于中庭，不问资序，短小者道州参军，胡者湖州文学。帘中大笑。《刘宾客嘉话录》。又《广记》二五〇引。《唐语林》五。</p></li>
<li><p><span id="唐轶十三-杨国忠-9"></span>
扶风太守房琯申当郡苗损，国忠怒以他事推之。自是天下有事，皆潜申国忠，以取可否。《唐语林》五。</p></li>
<li><p><span id="唐轶十三-杨国忠-10"></span>
杨国忠之子暄，举明经，礼部侍郎达奚珣考之，不及格，将黜落，惧国忠而未敢定。时驾在华清宫，珣子抚为会昌尉，珣遽召使，以书报抚，令候国忠具言其状。抚既至国忠私第，五鼓初起，列火满门，将欲趋朝，轩盖如市。国忠方乘马，抚因趋入，谒于烛下，国忠谓其子必在选中，抚盖微笑，意色甚欢。抚乃白曰：「奉大人命，相君之子试不中，然不敢黜退。」国忠却立，大呼曰：「我儿何虑不富贵，岂藉一名为鼠辈所卖耶！」不顾，乘马而去。抚惶骇，遽奔告于珣曰：「国忠恃势倨贵，使人之惨舒出于咄嗟，奈何以校其曲直？」因致暄于上第。既而为户部侍郎，珣才自礼部侍郎转吏部侍郎，与同列。暄话于所亲，尚叹己之淹徊，而谓珣迁改疾速。《明皇杂录》上。又《广记》一七九引。</p></li>
<li><p><span id="唐轶十三-杨国忠-11"></span>
上每年冬十月，幸华清宫，常经冬还宫阙，去即与妃同辇。华清宫有端正楼，即贵妃梳洗之所；有莲花汤，即贵妃澡沐之室。国忠赐第在宫东门之南，虢国相对。韩国、秦国，甍栋相接。天子幸其第，必过五家，赏赐燕乐。扈从之时，每家为一队，队著一色衣。五家合队相映，如百花之焕发。遗钿坠舄，琴瑟珠翠，灿于路歧，可掬。会有人俯身一窥其车，香气数日不绝。𫘞马千余头疋，以剑南旌节器仗前驱。出有饯饮，还有软脚。远近饷遗珍玩狗马，阉侍歌儿，相望于道。及秦国先死，独虢国、韩国、国忠转盛。虢国又与国忠乱焉。略无仪检，每入朝谒，国忠于韩、虢连辔，挥鞭骤马，以为谐谑。从官妪百余骑。秉烛如昼，鲜装袨服而行，亦无蒙蔽。衢路观者如堵，无不骇叹。十宅诸王男女婚嫁，皆资韩、虢绍介；每一人纳一千贯，上乃许之。《杨太真外传》下。</p></li>
<li><p><span id="唐轶十三-杨国忠-12"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-188">188</a>。</p></li>
<li><p><span id="唐轶十三-杨国忠-13"></span>
驸马张垍，以太常卿、翰林院供奉官赞相礼仪，雍容有度。玄宗心悦之，谓垍曰：「朕罢希烈相，以卿代之。」垍谢不敢当。杨贵妃知之，以告杨国忠，杨国忠深忌之。时安禄山入朝，玄宗将加宰相，命垍草诏。国忠谏曰：「禄山不识文字，命之为相，恐四夷轻于唐。」玄宗乃止。及安禄山归范阳，诏高力士送于长乐陂。力士归，玄宗问曰：「禄山喜乎？」力士对曰：「禄山恨不得宰相，颇有言。」国忠遽曰：「此张垍告之也。」玄宗不察国忠之诬，疑垍漏泄，大怒。黜垍为卢溪郡司马，兄均为建安郡司马，弟垹为宜春郡司马。《大唐新语》九。《安禄山事迹》中。</p></li>
<li><p><span id="唐轶十三-杨国忠-14"></span>
玄宗谓侍臣曰：「我欲行一事，自古帝王未有也。」盖欲传位于肃宗。及制出，国忠大惧，言语失次，归语杨氏姊妹曰：「娘子，我辈何用更作活计！皇太子若监国，我与姊妹等即死矣。」相聚而哭。虢国入谋于贵妃，妃衔土以请，其事遂止。哥舒翰在潼关，或劝请诛国忠，以悦众心，舒翰不听。禄山发范阳，每日于帐前叹曰：「杨国忠头，来何太迟也！」国忠妻裴柔，蜀之大娼也。国忠又为剑南节度，劝玄宗入蜀。授其所亲官，布蜀汉。《谭宾录》（《广记》二四〇）。</p></li>
<li><p><span id="唐轶十三-杨国忠-15"></span>
见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-20">20</a>。</p></li>
<li><p><span id="唐轶十三-杨国忠-16"></span>
国忠日夜伺求禄山反状，或矫诏以兵围其宅，或令府县捕其门客李起、安岱、李方来等，皆令侍御史郑昂之阴推劾，潜槌杀之。庆宗尚郡主，又供奉在京，密报其父；禄山转惧。《肃宗实录》（《通鉴考异》一四）。</p></li>
<li><p><span id="唐轶十三-杨国忠-17"></span>
是夏，京兆尹李岘贬零陵太守。先是杨国忠使门客蹇昂、何盈求禄山阴事，命京兆尹围捕其宅，得安岱、李方来等与禄山反状，使侍御史郑昂之缢杀之。禄山怒，使严庄上表自理，具陈国忠罪状二十余事。上惧其生变，遂归过于岘以安之。《唐历》（《通鉴考异》一四）。</p></li>
<li><p><span id="唐轶十三-杨国忠-18"></span>
见韦见素<a href="#%E5%94%90%E8%BD%B6%E5%8D%81%E4%B8%89-%E9%9F%A6%E8%A7%81%E7%B4%A0-3">3</a>。</p></li>
<li><p><span id="唐轶十三-杨国忠-19"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-96">96</a>。</p></li>
<li><p><span id="唐轶十三-杨国忠-20"></span>
杨国忠初因贵妃专宠，上赐以木芍药数本，植于家，国忠以百宝妆饰栏楯，虽帝宫之内不可及也。《开元天宝遗事》下。又《云仙杂记》一〇引。</p></li>
<li><p><span id="唐轶十三-杨国忠-21"></span>
国忠又用沉香为阁，檀香为栏，以麝香、乳香筛土和为泥饰壁。每于春时木芍药盛开之际，聚宾友于此阁上赏花焉，禁中沉香之亭远不侔此壮丽也。《开元天宝遗事》下。</p></li>
<li><p><span id="唐轶十三-杨国忠-22"></span>
杨国忠于冬月，常选婢妾肥大者，行列于前，令遮风。盖藉人之气相暖，故谓之肉阵。《开元天宝遗事》下。</p></li>
<li><p><span id="唐轶十三-杨国忠-23"></span>
杨国忠家以炭屑用蜜揑塑成双凤，至冬月，则燃于炉中，又先以白檀木铺于炉底，余灰不可参杂也。《开元天宝遗事》下。</p></li>
<li><p><span id="唐轶十三-杨国忠-24"></span>
杨国忠子弟每至上元夜，各有千炬红烛围于左右。《开元天宝遗事》下。</p></li>
<li><p><span id="唐轶十三-杨国忠-25"></span>
杨国忠子弟每春至之时，求名花异木植于槛中，以板为底，以木为轮，使人牵之自转。所至之处，槛在目前，而便即欢赏，目之为移春槛。《开元天宝遗事》上。</p></li>
<li><p><span id="唐轶十三-杨国忠-26"></span>
杨国忠子弟恃后族之贵，极于奢侈，每春游之际，以大车结彩帛为楼，载女乐数十人，自私第声乐前引，出游园苑中，长安豪民贵族皆效之。《开元天宝遗事》下。</p></li>
<li><p><span id="唐轶十三-杨国忠-27"></span>
杨氏子弟每至伏中，取大冰使匠琢为山，周围于宴席间。座客虽酒酣而各有寒色，亦有挟纩者。其骄贵如此也。《开元天宝遗事》上。</p></li>
<li><p><span id="唐轶十三-杨国忠-28"></span>
杨国忠子弟以奸媚结识朝士，每至伏日，取坚冰令工人镂为凤兽之形，或饰以金环彩带，置之雕盘中，送与王公大臣，惟张九龄不受此惠。《开元天宝遗事》下。</p></li>
</ol>
</div>
<div id="韩国夫人" class="section level2">
<h2>
<span class="header-section-number">64.5</span> 韩国夫人<a class="anchor" aria-label="anchor" href="#%E9%9F%A9%E5%9B%BD%E5%A4%AB%E4%BA%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-韩国夫人-1"></span>
韩国夫人置百枝灯树，高八十尺，竖之高山上，元夜点之，百里皆见，光明夺月色也。《开元天宝遗事》下。郑嵎《津阳门诗》注。</li>
</ol>
</div>
<div id="虢国夫人" class="section level2">
<h2>
<span class="header-section-number">64.6</span> 虢国夫人<a class="anchor" aria-label="anchor" href="#%E8%99%A2%E5%9B%BD%E5%A4%AB%E4%BA%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-虢国夫人-1"></span>
杨贵妃姊虢国夫人，恩宠一时，大治宅第，栋宇之华盛，举无与比。所居韦嗣立旧宅，韦氏诸子方午偃息于堂庑间，忽见妇人衣黄罗帔衫，降自步辇，有侍婢数十人，笑语自若，谓韦氏诸子曰：「闻此宅欲卖，其价几何？」韦氏降阶曰：「先人旧庐，所未忍舍。」语未毕，有工数百人，发东西厢，撤其瓦木。韦氏诸子乃率家童，絜其琴书，委于路中。而授韦氏隙地十数亩，其宅一无所酬。虢国中堂既成，召匠圬墁，授二百万偿其值，而复以金盏瑟瑟三斗为赏。后复归韦氏，曾有暴风拔树，委其堂上，已而视之，畧无所伤。既撤瓦以观之，皆乘以木瓦，其制作精致，皆此类也。虢国每入禁中，常乘骢马，使小黄门御。紫骢之俊健，黄门之端秀，皆冠绝一时。《明皇杂录》下。又《广记》二三六引。《续世说》九。</p></li>
<li><p><span id="唐轶十三-虢国夫人-2"></span>
虢国不施妆粉，自衒美艳，常素面朝天。《杨太真外传》上。</p></li>
<li><p><span id="唐轶十三-虢国夫人-3"></span>
见杨国忠<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%A8%E5%9B%BD%E5%BF%A0-11">11</a>。</p></li>
<li><p><span id="唐轶十三-虢国夫人-4"></span>
虢国夫人就屋梁上悬鹿肠于半空，筵宴则使人从屋上注酒于肠中，结其端，欲饮，则解开，注于杯中，号洞天圣酒将军，又曰洞天缾。《酒中玄》（《云仙杂记》六）。《唐语林》五。</p></li>
<li><p><span id="唐轶十三-虢国夫人-5"></span>
吴兴米炊之甑香，白马豆食之齿醉。虢国夫人厨吏邓连以此米捣为透花，以豆洗皮作灵沙臛，以供翠鸳堂。《品物类聚记》（《云仙杂记》一）。</p></li>
<li><p><span id="唐轶十三-虢国夫人-6"></span>
虢国夫人有夜明枕，设于堂中，光照一室，不假灯烛。《开元天宝遗事》下。又《云仙杂记》一〇引。郑嵎《津阳门诗》注。</p></li>
</ol>
</div>
<div id="秦国夫人" class="section level2">
<h2>
<span class="header-section-number">64.7</span> 秦国夫人<a class="anchor" aria-label="anchor" href="#%E7%A7%A6%E5%9B%BD%E5%A4%AB%E4%BA%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-秦国夫人-1"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-198">198</a>。</li>
</ol>
</div>
<div id="韦见素" class="section level2">
<h2>
<span class="header-section-number">64.8</span> 韦见素<a class="anchor" aria-label="anchor" href="#%E9%9F%A6%E8%A7%81%E7%B4%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-韦见"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-223">223</a>。</p></li>
<li><p><span id="唐轶十三-韦见"></span>
见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-31">31</a>。</p></li>
<li><p><span id="唐轶十三-韦见"></span>
是岁春二月二十二日辛亥，禄山使何千年表请以蕃将三十二人代汉将掌兵。其日，宰相韦见素、杨国忠在省，见素惨然，国忠问曰：「堂老何色之戚也？」见素曰：「禄山逆状，行路共知。今以蕃酋代汉将，是乱将作矣。与公位当此地，能无戚乎！」国忠于是亦惘然久之，乃曰：「与夺之间，在于宸断，岂我辈所能是非邪！」见素曰：「知祸之萌而不能防，亦将焉用彼相矣！明日对见，仆必恳论，冀其万一。若不允，子必继之。」国忠曰：「事则不谐，恐虚犯龙颜，自贻伊戚。」见素曰：「如正其言见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-31">31</a>而获死，犹愈于阿从而偷生。」翌日壬子，二相入对。见素言：「禄山潜贮异图，迹已昭彰。」因扣头流涕久之。国忠但俯偻逡巡，更无所补。上不悦，遂以他事议之。既退还省，见素谓国忠曰：「圣意未回，计将安出？」国忠曰：「禄山未必有反意，但时所诽嫉，便成疑似耳。」见素曰：「公若为此见，社稷危矣。」遂悯然不言。二十四日癸丑，上又使思艺宣旨，令：「且依此发遣，卿等所议，后别筹之。」自是见素数奏其凶状。三月己未朔，见素请以禄山同中书门下平章事，追赴阙庭。及辅璆琳送甘子，禄山绐璆琳曰：「主上耄年，信任非次，国忠之辈，苟徇荣班。今若进逆耳之言、苦口之药，以吾之心，事将无益。今欲耀兵强谏，以迹鬻拳，此意决矣。」禄山以物赠璆琳。璆琳既受金帛，及还，奏曰：「禄山尽忠奉国，必无二心，特望官家不以东北为虑。」上然之，谓宰臣曰：「禄山朕自保之，卿勿忧也！」见素起曰：「臣忤拂圣旨，僭黩大臣，罪合万死。然愚者千虑，或有一中，愿陛下审察之。」《玄宗幸蜀记》（《通鉴考异》一四）。　案：《通鉴考异》曰：「按禄山方赂璆琳，泯其反迹，安肯对之遽出悖语！又国忠平日数言录山欲反，此际安得不与见素同心！盖所谓天下之恶皆归焉者也。」</p></li>
<li><p><span id="唐轶十三-韦见"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-92">92</a>。</p></li>
</ol>
</div>
<div id="王-𫟹" class="section level2">
<h2>
<span class="header-section-number">64.9</span> 王　𫟹<a class="anchor" aria-label="anchor" href="#%E7%8E%8B-%F0%AB%9F%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-王𫟹-1"></span>
则天以后，王侯妃主，京城第宅，日加崇丽。至天宝中，御史大夫王𫟹有罪赐死，县官簿录𫟹太平坊宅，数日不能遍。宅内有自雨亭子，簷上飞流四注，当夏处之，凛若高秋。又有宝钿井栏，不知其价。他物称是。《封氏闻见记》五。《唐语林》五。</p></li>
<li><p><span id="唐轶十三-王𫟹-2"></span>
扬埏游王𫟹家，食一物，如枣核而中空，其实面也。埏询其法，𫟹笑而不言。《河中记》（《云仙杂记》五）。</p></li>
<li><p><span id="唐轶十三-王𫟹-3"></span>
王𫟹之子准为衞尉少卿，出入以鬭鸡侍帝左右。时李林甫方持权恃势，林甫子岫为将作监，亦入侍帷幄。岫常为准所侮，而不敢发一言。一旦，准尽率其徒过驸马王瑶私第，瑶望尘趋拜，准挟弹，命中于瑶巾冠之上，因折其玉簪，以为取笑乐。遂置酒张乐，永穆公主亲御匕。公主即帝之长女也，仁孝端淑，颇推于戚里，帝特所钟爱。准既去，或有谓瑶曰：「鼠辈虽恃其父势，然长公主帝爱女，君待之或阙，帝岂不介意耶？」瑶曰：「天子怒无所畏，但性命系七郎，安敢不尔！」时人多呼为七郎。其盛势横暴，人之所畏也如是。《明皇杂录》上。</p></li>
</ol>
</div>
<div id="杨慎矜" class="section level2">
<h2>
<span class="header-section-number">64.10</span> 杨慎矜<a class="anchor" aria-label="anchor" href="#%E6%9D%A8%E6%85%8E%E7%9F%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-杨慎矜-1"></span>
唐杨慎矜，隋室之后。其父崇礼，太府卿，葬少陵原，封域之内，草木皆流血，守者以告。慎矜大惧，问史敬忠。忠有术，谓慎矜可以禳之免祸，乃于慎矜后园大陈法事。罢朝归，则裸袒桎梏，坐于丛棘。如是者数旬，而流血亦止。敬忠曰：「可以免祸。」慎矜媿之，遗侍婢明珠。明珠有美色，路由八姨门，贵妃妹也。姨方登楼，临大道，姨与敬忠相识，使人谓曰：「何得从车乎？」敬忠未答，使人去帘观之。姨于是固留，邀敬忠坐楼，乃曰：「后车美人，请以见遗。」因驾其车以入，敬忠不敢拒。姨明日入宫，以侍婢从。帝见而异之，问其所来，明珠曰：「杨慎矜家人也，近赠史敬忠。」帝曰：「敬忠何人，而慎矜辄遗其婢？」明珠乃具言厌胜之事。上大怒，以告林甫，林甫素忌慎矜才，必为相，以吉温阴害，有憾于慎矜，遂搆成其事，下温案之。温求得敬忠于汝州，诬慎矜以自谓亡隋遗裔，潜谋大逆，将复宗祖之业。于是赐自尽，皆不全其族。《明皇杂录》（《广记》一四三）。又《通鉴考异》一三引。　案：史敬忠，《通鉴考异》作「史敬思」。</p></li>
<li><p><span id="唐轶十三-杨慎矜-2"></span>
史敬思本胡人，出家还俗，涉猎书传阴阳玄象，慎矜与之善。每言天下将乱，居于临汝山中，亦劝慎矜于临汝买得山庄良田数十顷。尝于慎矜第夜坐谈宴，怒婢春草，将杖杀之。敬思曰：「七郎何须虚杀却十头壮牛？」慎矜曰：「何谓也？」敬思曰：「卖却买牛，每年耕田十顷。」慎矜雅厚敬思，曰：「任公收取。」明旦至市，卖与太真柳氏姊，得钱百二十千文，买牛以归。柳氏数将春草来往宫中，玄宗见其状貌壮大，应对分明，数目之，谓柳曰：「几钱买得此婢？」以实对。遂留之。玄宗曾昼寝，问春草曰：「汝本何人？何以得至柳家？」春草曰：「本杨慎矜婢，卖与柳家。」玄宗曰：「慎矜岂少钱而卖你？」春草曰：「不是要钱。本将杀某，敬思救，得不杀，所以卖之。」玄宗素闻敬思名，因诘问。春草以实对，曰：「每夜坐中庭，或说天文，遥指宿曜，某亦尽知其言。」玄宗怒，变色良久。后王𫟹因奏事言引慎矜，玄宗悖然曰：「慎矜与卿有亲，更不须相往来。」𫟹初内怨慎矜凌己，常忍隐不泄，至是觉上意异。杨钊先知之，以告𫟹，𫟹心喜，数悖慢以侵之，慎矜尤怒。《唐历》（《通鉴考异》一三）。</p></li>
<li><p><span id="唐轶十三-杨慎矜-3"></span>
杨慎矜兄弟富贵，常不自安。每诘朝礼佛像，默祈冥衞。或一日，像前土榻上聚尘三堆，如冢状，慎矜恶之，且虑儿戏，命扫去。一夕如初。寻而祸作。《酉阳杂俎》前集四。又《广记》三六二引。</p></li>
</ol>
</div>
<div id="高仙芝" class="section level2">
<h2>
<span class="header-section-number">64.11</span> 高仙芝<a class="anchor" aria-label="anchor" href="#%E9%AB%98%E4%BB%99%E8%8A%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-高仙芝-1"></span>
见封常清<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E5%B0%81%E5%B8%B8%E6%B8%85-1">1</a>。</p></li>
<li><p><span id="唐轶十三-高仙芝-2"></span>
高仙芝伐大食，得诃黎勒，长五六寸。初置抹肚中，便觉腹痛，因快痢十余行。初谓诃黎勒为祟，因欲弃之，以问大食长老。长老云：「此物人带，一切病消。痢者，出恶物耳。」仙芝甚宝惜之。天宝末被诛，遂失所在。《广异记》（《广记》四一四）。</p></li>
</ol>
</div>
<div id="封常清" class="section level2">
<h2>
<span class="header-section-number">64.12</span> 封常清<a class="anchor" aria-label="anchor" href="#%E5%B0%81%E5%B8%B8%E6%B8%85"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-封常清-1"></span>
封常清细瘦目类，脚短而跛。高仙芝为夫蒙灵詧都知兵马使，常清为仙芝傔。会达览部落皆叛，自黑山北向，西趋碎叶，使仙芝以骑二千邀截之。常清于幕中潜作捷书，仙芝所欲言，无不周悉，仙芝异之。军回，仙芝见判官刘眺、独孤峻等，遂问曰：「前者捷书，何人所作？副大使何得有此人？」仙芝曰：「即傔人封常清也，见在门外马边。」眺等揖仙芝，命常清进坐与语，如旧相识。后仙芝为安西节度使，奏常清为节度判官。仙芝每出征讨，常令常清知留后事。常清有才学，果决。仙芝乳母子郑德诠已为郎将，威望动三军，德诠见常清出其门，素易之，走马突常清而去。常清至使院，命左右密引至厅，经数重门，皆随后闭之。常清案后起，谓之曰：「常清起自细微，预中丞傔。中丞再不纳，郎将岂不知乎？今中丞过听，以常清为留后使，郎将何得无礼，对中使相凌！」因叱之，命勒廻，即杖六十，面仆地曳出。仙芝妻及乳母，于门外号哭救之，不得。后仙芝见常清，遂无一言，常清亦不之谢。后充安西节度使。天宝十四载，朝于华清宫，玄宗问以凶逆之事，计将安出。常清乃大言以慰玄宗之意，曰：「臣请挑马箠渡河，计日取逆胡首悬于阙下。」玄宗忧而壮其言。至东都，旬朔，召募六万，频战不利，遂与高仙芝退守潼关。仙芝副荣王琬领五万人进击，十二月十日至陕州，十一日常清败于东京，十三日禄山入东京。常清奔至陕州，以贼锋不可当，乃烧太原仓，引兵退趋潼关，缮修守具。贼寻至关，不能入，仙芝之力。乃削常清官爵，令白衣于仙芝军効力。监军边令诚每事干之，仙芝多不从。令诚入奏事，具言奔败之状，玄宗怒，遣令诚斩之。常清临刑上表，既刑，陈其尸于蘧蒢之上。令诚谓仙芝曰：「大夫亦有恩命。」仙芝遽下至常清所刑处。仙芝曰：「我退罪也，死不敢辞，然以我为减截兵粮及赐物，则诬我也。」谓令诚曰：「上是天，下是地，兵士皆在，岂不知乎！」兵士齐呼曰：「枉！」其声殷地。仙芝目常清尸曰：「封二，子从微至著，我引拔子，代我为节度。今日又与子同死于此，岂命也乎？」遂斩之。《谭宾录》（《广记》一八九）。</li>
</ol>
</div>
<div id="哥舒翰" class="section level2">
<h2>
<span class="header-section-number">64.13</span> 哥舒翰<a class="anchor" aria-label="anchor" href="#%E5%93%A5%E8%88%92%E7%BF%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-哥舒翰-1"></span>
哥舒翰少时，有志气，长安交游豪侠，宅新昌坊。有爱妾曰裴六娘者，容范旷代，宅于崇仁，舒翰常悦之。居无何，舒翰有故，游近畿，数月方廻。及至，妾已病死，舒翰甚悼之。既而日暮，因宿其舍，尚未葬，殡于堂奥。既无他室，舒翰曰：「平生之爱，存没何间！」独宿穗帐中。《通幽录》（《广记》三五六）。</p></li>
<li><p><span id="唐轶十三-哥舒翰-2"></span>
天宝中，歌舒翰为安西节度，控地数千里，甚著威令，故西鄙人歌之曰：「北斗七星高，歌舒（翰）夜带刀。吐蕃总杀尽，更筑两重濠。」时差都知兵马使张擢上都奏事，值杨国忠专权黩货，擢逗留不返，因纳贿交结。翰续入朝奏，擢知翰至，惧，求国忠拔用。国忠乃除擢兼御史大夫，充剑南西川节度使。敕下，就第辞翰，翰命部下捽于庭，数其事，杖而杀之，然后奏闻。帝却赐擢尸，更令翰决尸一百。《干子》（《广记》四九五）。《南部新书》庚。</p></li>
<li><p><span id="唐轶十三-哥舒翰-3"></span>
唐哥舒翰捍吐蕃，贼众三道从山相续而下，哥舒翰持半段折枪，当前击之，无不摧靡。翰入阵，善使鎗，追贼及之，以鎗搭其肩而喝，贼惊顾，翰从而刺其喉，皆高三五丈而坠。家僮左车年十五，每随入阵，辄下马斩其首。《谭宾录》（《广记》一九二）。又《五色线》下引。</p></li>
<li><p><span id="唐轶十三-哥舒翰-4"></span>
哥舒翰常镇于青海，路既遥远，遣使常乘白骆驼以奏事，日驰五百里。《明皇杂录》（《广记》四三六）。又《类说》一六引。</p></li>
<li><p><span id="唐轶十三-哥舒翰-5"></span>
见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-18">18</a>。</p></li>
<li><p><span id="唐轶十三-哥舒翰-6"></span>
《幸蜀记》曰：「贼将崔干祐于陕郡西潜锋蓄锐，卧鼓偃旗，而侦者奏云，贼全无备。上然之。」又曰：「玄宗久处太平，不练军事，既被国忠眩惑，中使相继督责于公，不得已，抚膺恸哭久之，乃引师出关。国忠又令杜干运领所募兵于冯翊境上，潜备哥舒公。公曰：『今军出关，势十全矣。更置干运于侧以为疑军，人心忧疑，即不俟见贼，吾军溃矣。必当并之以除内忧。』遂令衙前总管叱万进追军，诫之曰：『若不受追，即便斩头来。』干运果不肯赴。进诈词如欲叛哥舒，窃请见。干运遂喜，遽见之。与语，进忽抽佩刀曰：『奉处分，取公头。』干运惊惧。其左右悉新招募者，悉投仗散走，进遂斩干运，携首至于军门，众皆摄气，乃统其军赴关。」《幸蜀记》（《通鉴考异》一五）。　案：《通鉴考异》曰：「按翰若擅杀干运而夺其军，则是已反也，朝廷安能趣之出关乎！盖奏乞以其军隶潼关，朝廷已许之，翰召干运受处分，或有所违拒，因托军法以斩之耳。」</p></li>
<li><p><span id="唐轶十三-哥舒翰-7"></span>
哥舒翰有马，曰赤将军，翰爱之甚，常以朝章加其背，曰：「过吾北林儿远矣，此骏材也。」《马癖记》（《云仙杂记》二）。</p></li>
</ol>
</div>
<div id="张-均" class="section level2">
<h2>
<span class="header-section-number">64.14</span> 张　均<a class="anchor" aria-label="anchor" href="#%E5%BC%A0-%E5%9D%87"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-张均-1"></span>
见义福<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E4%B9%89%E7%A6%8F-1">1</a>。</p></li>
<li><p><span id="唐轶十三-张均-2"></span>
见唐肃宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E8%82%83%E5%AE%97-18">18</a>。</p></li>
</ol>
</div>
<div id="张-垍" class="section level2">
<h2>
<span class="header-section-number">64.15</span> 张　垍<a class="anchor" aria-label="anchor" href="#%E5%BC%A0-%E5%9E%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-张垍-1"></span>
张垍、张均，兄弟俱在翰林。垍以尚主，独赐珍玩，以夸于均。均笑曰：「此乃妇翁与女壻，固非天子赐学士也。」《国史补》上。</p></li>
<li><p><span id="唐轶十三-张垍-2"></span>
垍尝赞相礼仪，雍容有度，上心悦之，翌日，谓垍曰：「朕罢希烈相，以卿代之。」垍曰：「不敢。」贵妃在坐，告国忠斥之。《唐历》（《通鉴考异》一四）。参见杨国忠<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%A8%E5%9B%BD%E5%BF%A0-13">13</a>。</p></li>
<li><p><span id="唐轶十三-张垍-3"></span>
上幸张垍宅，谓垍曰：「中外大臣才堪宰辅者，与我悉数，吾当举而用之。」垍逡巡不对。上曰：「固无如爱子壻。」垍降阶拜舞。上曰：「即举成命。」既逾月，垍颇怀怏怏，意其为李林甫所排。会禄山自范阳入觐，禄山潜赂贵妃，求带平章事，上不许。垍因私第备言：「上前时行幸内第，面许相垍，与明公同制入辅，今既中变，当必为奸臣所排。」禄山大怀恚怒，明日谒见，因流涕请罪。上慰勉久之，因问其故。禄山具以垍所陈对。上命高力士送归焉，亦以怏怏闻。由是上怒。《明皇杂录》（《通鉴考异》一四）。　案：《考异》云：「按李林甫时已死，亦误也。」</p></li>
<li><p><span id="唐轶十三-张垍-4"></span>
见唐肃宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E8%82%83%E5%AE%97-18">18</a>。</p></li>
</ol>
</div>
<div id="韦-陟" class="section level2">
<h2>
<span class="header-section-number">64.16</span> 韦　陟<a class="anchor" aria-label="anchor" href="#%E9%9F%A6-%E9%99%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-韦陟-1"></span>
见韦斌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E9%9F%A6%E6%96%8C-1">1</a>。</p></li>
<li><p><span id="唐轶十三-韦陟-2"></span>
肃宗初克复，重将帅之臣，而武人怙宠，不遵法度。将军王去荣打杀本县令，据法处尽。肃宗将宥之，下百寮议。韦陟议曰：「昔汉高约法，杀人者死。今陛下出令，杀人者生。伏恐不可为万代之法。」陟尝任吏部侍郎，有一致仕官叙五品。陟判之曰：「青氊展庆，曾不立班；朱绂承荣，无宜卧拜。」时人推其强直政能。《大唐新语》四。</p></li>
<li><p><span id="唐轶十三-韦陟-3"></span>
韦陟有疾，房太尉使子弟问之。延入卧内，行步悉藉茵毯。房氏子弟袜而后登，侍婢皆笑。举朝以韦氏贵盛，房氏清俭，俱为美谈。《国史补》上。又《广记》一七四引。</p></li>
<li><p><span id="唐轶十三-韦陟-4"></span>
韦陟厨中，饮食之香错杂，人入其中，多饱饫而归，语曰：「人欲不饭筋骨舒，夤缘须入郇公厨。」《长安后记》（《云仙杂记》三）。</p></li>
<li><p><span id="唐轶十三-韦陟-5"></span>
韦涉家宴，使每婢执一烛，四面行立，人呼为「烛围」。《长安后记》（《云仙杂记》五）。　案：韦涉，疑为「韦陟」之误。今列于韦陟末。</p></li>
<li><p><span id="唐轶十三-韦陟-6"></span>
见郗昂<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E9%83%97%E6%98%82-1">1</a>。</p></li>
</ol>
</div>
<div id="韦-斌" class="section level2">
<h2>
<span class="header-section-number">64.17</span> 韦　斌<a class="anchor" aria-label="anchor" href="#%E9%9F%A6-%E6%96%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-韦斌-1"></span>
韦斌虽生于贵门，而性颇厚质。然其地望素高，冠冕特盛，虽门风稍奢，而斌立朝侃侃，容止尊严，有大臣之体。每会朝，未尝与同列笑语。旧制，群臣立于殿庭，既而遇雨雪，亦不移步于廊下。忽一旦密雪骤降，自三事以下，莫不振其簪裾，或更其立位。独斌意色益恭，俄雪甚至膝。朝既罢，斌于雪中拔身而去，见之者咸叹重焉。斌兄陟，早以文学识度著名于时，善属文，攻草隶书。出入清显，践历崇贵，自以门地才华，坐取卿相，而接物简傲，未尝与人欵曲。衣服车马，犹尚奢侈。侍儿阉竖，左右常数十人，或隐几搘颐，竟日懒为一言。其于馔羞，犹为精洁，仍以鸟羽择米，每食毕，视厨中所委弃，不啻万钱之直。若宴于公卿，虽水陆具陈，曾不下筯。每令侍婢主尺牍，往来覆章，未尝自札，受意而已，词旨重轻，正合陟意。而书体遒利，皆有楷法，陟唯署名。尝自谓所书陟字，如五朵云，当时人多倣效，谓之郇公五云体。尝以五彩纸为缄题，其侈纵自奉，皆此类也。然家法整肃，其子允，课习经史，日加诲励，夜分犹使人视之。若允习读不辍，旦夕问安，颜色必悦。若稍怠惰，即遽使人止之，令立于堂下，或弥旬不与语。陟虽家僮数千人，应门宾客，必遣允为之，寒暑未尝辍也，颇为当时称之。然陟竟以简倨恃才，常为持权者所忌。《酉阳杂俎》续集三。又，《广记》二三七引。</p></li>
<li><p><span id="唐轶十三-韦斌-2"></span>
见李泌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%B3%8C-6">6</a>。</p></li>
</ol>
</div>
<div id="吉-温" class="section level2">
<h2>
<span class="header-section-number">64.18</span> 吉　温<a class="anchor" aria-label="anchor" href="#%E5%90%89-%E6%B8%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-吉温-1"></span>
吉温联按大狱，倚法附邪，以出入人命者凡十余年。性巧诋，忍而不忌，失意眉睫者，必引而陷之；其欲胶固之，虽王公大人，立可亲也。初，萧炅以赃下狱，温深竟其罪。后为万年县丞，炅拜京兆尹。温见炅于高力士第，乃与之相结，为胶漆之交，引为法曹，而荐于林甫。温之进也，反以炅力。《唐历》（《通鉴考异》一三）。</p></li>
<li><p><span id="唐轶十三-吉温-2"></span>
见罗希奭<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E7%BD%97%E5%B8%8C%E5%A5%AD-1">1</a>。</p></li>
</ol>
</div>
<div id="罗希奭" class="section level2">
<h2>
<span class="header-section-number">64.19</span> 罗希奭<a class="anchor" aria-label="anchor" href="#%E7%BD%97%E5%B8%8C%E5%A5%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-罗希奭-1"></span>
天宝中，宰相任人，不专清白，朝为清介，暮易其守，顺情希旨，纲维稍紊。御史罗希奭猜毒，吉温颇苛细，时称「罗钳」「吉网」，望风气慑。《封氏闻见记》三。</li>
</ol>
</div>
<div id="郗-昂" class="section level2">
<h2>
<span class="header-section-number">64.20</span> 郗　昂<a class="anchor" aria-label="anchor" href="#%E9%83%97-%E6%98%82"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-郗昂-1"></span>
郗昂与韦陟友善，因话国朝宰相。陟曰：「谁最无德？」昂误对曰：「韦安石也。」已而惊走出，逢吉温于街中，温问「何此？」苍遑答曰：「适与韦尚书话，国朝宰相最无德者，本欲言吉顼，误云韦安石。」既而又失言。复鞭马而走，抵房相之第。琯执手慰问之，复以房融为对。昂有时称，忽一日触犯三人，举朝嗟叹，惟韦陟遂与之绝。《国史补》上。又《广记》二四二引。</p></li>
<li><p><span id="唐轶十三-郗昂-2"></span>
郗昂性捷直，源乾曜尝戏之曰：「谢安云『郗生可谓入幕之宾矣』，岂非远祖否？」郗曰：「犹胜以氏为秃发。若不遇后魏道武，称曰同源，赐之源氏，岂可列《姓苑》乎？」源遂屈。后与杜黄裳同学于嵩阳，二人同中第。郗以安禄山伪官贬歙县尉，黄裳入相后，除中书舍人。《唐语林》五。</p></li>
</ol>
</div>
<div id="达奚珣" class="section level2">
<h2>
<span class="header-section-number">64.21</span> 达奚珣<a class="anchor" aria-label="anchor" href="#%E8%BE%BE%E5%A5%9A%E7%8F%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-达奚珣-1"></span>
见杨国忠<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%A8%E5%9B%BD%E5%BF%A0-10">10</a>。</li>
</ol>
</div>
<div id="卢-绚" class="section level2">
<h2>
<span class="header-section-number">64.22</span> 卢　绚<a class="anchor" aria-label="anchor" href="#%E5%8D%A2-%E7%BB%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-卢绚-1"></span>
见李林甫<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E6%9E%97%E7%94%AB-15">15</a>。</li>
</ol>
</div>
<div id="张齐丘" class="section level2">
<h2>
<span class="header-section-number">64.23</span> 张齐丘<a class="anchor" aria-label="anchor" href="#%E5%BC%A0%E9%BD%90%E4%B8%98"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-张齐丘-1"></span>
齐丘贵后，恩敕令与一子奉御官，齐丘奏云：「两姪早孤，愿与姪。」帝嘉之，令别与两姪六品已下官，齐丘之子仍与东宫衞佐，年始十岁。《定命录》（《广记》一四七）。</p></li>
<li><p><span id="唐轶十三-张齐丘-2"></span>
张镒相公先君齐丘，酷信释氏，每旦更新衣，执经于像前念《金刚经》十五遍，积数十年不懈。《酉阳杂俎》续集七。又《广记》一〇五引。《南部新书》庚。</p></li>
</ol>
</div>
<div id="鲜于仲通" class="section level2">
<h2>
<span class="header-section-number">64.24</span> 鲜于仲通<a class="anchor" aria-label="anchor" href="#%E9%B2%9C%E4%BA%8E%E4%BB%B2%E9%80%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-鲜于仲通-1"></span>
云南有万人冢者，鲜于仲通、李宓等覆军之地。《南部新书》己。</p></li>
<li><p><span id="唐轶十三-鲜于仲通-2"></span>
鲜于仲通兄弟，阆州新井县人，崛起俱登将坛。望气者以其祖先坟上有异气，降敕堑断之。《北梦琐言》一二。</p></li>
</ol>
</div>
<div id="鲜于叔明" class="section level2">
<h2>
<span class="header-section-number">64.25</span> 鲜于叔明<a class="anchor" aria-label="anchor" href="#%E9%B2%9C%E4%BA%8E%E5%8F%94%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-鲜于叔明-1"></span>
剑南东川节度鲜于叔明好食臭虫，时人谓之「蟠虫」。每散，令人采拾，得三五升，即浮之微热水中，以抽〔泄〕其气尽，以酥及五味熬之，卷饼而啖，云其味实佳。《干子》（《广记》二〇一）。又张本《说郛》一八《负暄杂录》引。</li>
</ol>
</div>
<div id="卢-奂" class="section level2">
<h2>
<span class="header-section-number">64.26</span> 卢　奂<a class="anchor" aria-label="anchor" href="#%E5%8D%A2-%E5%A5%82"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-卢奂-1"></span>
见卢怀慎<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%8D%A2%E6%80%80%E6%85%8E-7">7</a>。</p></li>
<li><p><span id="唐轶十三-卢奂-2"></span>
卢奂为陕州刺史，严毅之声闻于关内。玄宗幸京师，次陕城顿，知奂有神政，御笔赞于厅事曰：「专城之重，分陕之雄。仁虽惠爱，性实谦冲。亦既利物，存乎匪躬。斯为国宝，不队家风。」寻除兵部侍郎。陕州之民多有淫祀者，州之士民相语曰：「不须赛神明，不必求巫祝。尔莫犯卢公，立便有祸福。」《开元天宝遗事》上。</p></li>
<li><p><span id="唐轶十三-卢奂-3"></span>
卢奂累任大郡，皆显治声，所至之处，畏如神明。或有无良恶迹之人，必行严断，仍以所犯之罪，刻石立本人门首，再犯处于极刑。民间畏惧，绝无犯法者。明皇知其能官，赐中金五千两，玺诏褒谕焉。故民间呼其石为「记恶碑」。《开元天宝遗事》上。</p></li>
</ol>
</div>
<div id="许诫言" class="section level2">
<h2>
<span class="header-section-number">64.27</span> 许诫言<a class="anchor" aria-label="anchor" href="#%E8%AE%B8%E8%AF%AB%E8%A8%80"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-许诫言-1"></span>
许诫言为瑯邪太守，有囚缢死狱中，乃执去年修狱典鞭之。修狱典曰：「小人主修狱耳。如墙垣不固，狴牢破坏，贼自中出，犹以修治日月久，可矜免。况囚自缢而终，修狱典何罪？」诫言犹怒曰：「汝胥吏，举动自合笞。又何诉！」《纪闻》（《广记》四九四）。</li>
</ol>
</div>
<div id="李-稹" class="section level2">
<h2>
<span class="header-section-number">64.28</span> 李　稹<a class="anchor" aria-label="anchor" href="#%E6%9D%8E-%E7%A8%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-李稹-1"></span>
李稹，酒泉公义琰姪孙，门户第一，而有清名。常以爵位不如族望。官至司封郎中、怀州刺史，与人书札，唯称「陇西李稹」而不衔。《国史补》上。又《广记》一八四引。</li>
</ol>
</div>
<div id="王守和" class="section level2">
<h2>
<span class="header-section-number">64.29</span> 王守和<a class="anchor" aria-label="anchor" href="#%E7%8E%8B%E5%AE%88%E5%92%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-王守和-1"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-213">213</a>。</li>
</ol>
</div>
<div id="熊-曜" class="section level2">
<h2>
<span class="header-section-number">64.30</span> 熊　曜<a class="anchor" aria-label="anchor" href="#%E7%86%8A-%E6%9B%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-熊曜-1"></span>
熊曜为临清尉，以干蛊闻。平原太守宋浑被人告，经采访使论，使司差官领告事人就郡按之。行至临清，曜欲解其事，乃令曹官请假而权判司法。及告事人至，置之县狱。曜就加抚慰，供其酒馔。夜深屏人与语，告以情事，欲令逃匿。其人初致前却，见曜有必取之色，虑不免，遂许之。曜令狱卒与脱锁，厚资给送出城，并狱卒亦令逃窜。天明，吏白失囚，曜驰赴郡，具陈「权判司法，邂逅失囚」。太守李憕不之罪也，为申采访。奉帖牒，但令切加捕访而已。既失告者，浑竟得无事。《封氏闻见记》九。</li>
</ol>
</div>
<div id="元德秀" class="section level2">
<h2>
<span class="header-section-number">64.31</span> 元德秀<a class="anchor" aria-label="anchor" href="#%E5%85%83%E5%BE%B7%E7%A7%80"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-元德秀-1"></span>
元德秀贫时，其兄早亡，有遗孤朞月，其嫂又丧，无乳哺之。德秀昼夜哀号，抱其子即以己乳含之，涉旬而有汁，遂长大。德秀官鲁山令，有清政，化惠于一邑，阖境歌之。《南部新书》癸。《国史补》上。《唐语林》一。《续世说》一。</p></li>
<li><p><span id="唐轶十三-元德秀-2"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-179">179</a>。</p></li>
<li><p><span id="唐轶十三-元德秀-3"></span>
元德秀退居安陆，去家数十里。值大雨，水涨，七日不通，饿死空屋。卢载为诔曰：「谁为府君，犬必啖肉；谁为府僚，马必食粟。使我元公，馁死空谷。」《芝田录》（《类说》一一、张本《说郛》七四）。</p></li>
<li><p><span id="唐轶十三-元德秀-4"></span>
见颜真卿<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E9%A2%9C%E7%9C%9F%E5%8D%BF-16">16</a>。</p></li>
</ol>
</div>
<div id="张-彖" class="section level2">
<h2>
<span class="header-section-number">64.32</span> 张　彖<a class="anchor" aria-label="anchor" href="#%E5%BC%A0-%E5%BD%96"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-张彖-1"></span>
杨国忠权倾天下，四方之士，争诣其门。进士张彖者，陕州人也，力学有大名，志气高大，未尝低折于人。人有劝彖令修谒国忠，可图显荣，彖曰：「尔辈以谓杨公之势，倚靠如太山，以吾所见，乃冰山也。或皎日大明之际，则此山当误人尔。」后果如其言，时人美张生见几。后年，张生及第，释褐授华阴尉。时县令、太守，俱非其人，多行不法。张生有吏道，勤于政事，每申举一事，则太守、令尹抑而不从。张生曰：「大丈夫有凌霄盖世之志，而拘于下位，若立身于矮屋中，使人抬头不得。」遂拂衣长往，归遯于嵩山。《开元天宝遗事》上。</li>
</ol>
</div>
<div id="刘-洪" class="section level2">
<h2>
<span class="header-section-number">64.33</span> 刘　洪<a class="anchor" aria-label="anchor" href="#%E5%88%98-%E6%B4%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-刘洪-1"></span>
羽林将刘洪喜骑射，常对御，使人于风中掷鹅毛，洪连箭射之，无有不中。帝赏叹厚赐焉。《开元天宝遗事》下。《唐语林》五。</li>
</ol>
</div>
<div id="周-皓" class="section level2">
<h2>
<span class="header-section-number">64.34</span> 周　皓<a class="anchor" aria-label="anchor" href="#%E5%91%A8-%E7%9A%93"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-周皓-1"></span>
薛平司徒尝送太仆卿周皓，上诸色人吏中，末有一老人，八十余，著绯。皓独问：「君属此司多少时？」老人言：「某本艺正伤折。天宝初，高将军郎君被人打，下颔骨脱，某为正之，高将军赏钱千万，兼特奏绯。」皓因颔遣之，唯薛觉皓颜色不足。伺客散，独留，从容谓周曰：「向卿问著绯老吏，似觉卿不悦，何也？」皓惊曰：「公用心如此精也。」乃去仆，邀薛宿，曰：「此事长，可缓言之。某少年常结豪族为花柳之游，竟蓄亡命，访城中名姬，如蝇袭膻，无不获者。时靖恭坊有姬，字夜来，稚齿巧笑，歌舞绝伦，贵公子破产迎之。予时与数辈富于财，更擅之。会一日，其母白皓曰：『某日夜来生日，岂可寂寞乎？』皓与往还，竞求珍货，合钱数十万，会饮其家。乐工贺怀智、纪孩孩，皆一时绝手。扃方合，忽觉击门声，皓不许开。良久，折关而入，有少年紫裘，骑从数十，大诟其母。母与夜来泣拜，诸客将散。皓时血气方刚，且恃扛鼎，顾从者敌，因前让其怙势，攘臂殴之，踣于拳下，遂突出。时都亭驿有魏贞，有心义，好养私客，皓以情投之，贞乃藏于妻女间。时有司追捉急切，贞恐踪露，乃夜办装具，腰白金数挺，谓皓曰：『汴州周简老，义士也。复与郎君当家，今可依之，且宜谦恭不怠。』周简老，盖大侠之流，见魏贞书，甚喜，皓因拜之为叔，遂言状。简老命居一船中，戒无妄出，供与极厚。居岁余，忽听船上哭泣声，皓潜窥之，见一少妇，缟素甚美，与简老相慰。其夕，简老忽至皓处，问：『君婚未？某有表妹，嫁与甲，甲卒，无子，今无所归，可事君子。』皓拜谢之，即夕其表妹归皓。有女二人，男一人，犹在舟中。简老忽语皓：『事已息，君貌寝，必无人识者，可游江淮。』乃赠百余千。皓号哭而别，简老寻卒。皓官已达，简老表妹尚在，儿娶女嫁，将四十余年，人无所知者。适被老吏言之，不觉自愧。不知君子察人之微也。」有人亲见薛司徒说之也。《酉阳杂俎》前集一二。又《广记》二七三引。</li>
</ol>
</div>
<div id="裴士淹" class="section level2">
<h2>
<span class="header-section-number">64.35</span> 裴士淹<a class="anchor" aria-label="anchor" href="#%E8%A3%B4%E5%A3%AB%E6%B7%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-裴士淹-1"></span>
开元末，裴士淹为郎官，奉使幽冀回，至汾州众香寺，得白牡丹一窠，植于长安私第。天宝中，为都下奇赏。当时名公，有《裴给事宅看牡丹》诗，诗寻访未获。一本有诗云：「长安年少惜春残，争认慈恩紫牡丹。别有玉盘乘露冷，无人起就月中看。」太常博士张乘尝见裴通祭酒说。又房相有言，牡丹之会，琯不预焉。《酉阳杂俎》前集一九。又《广记》四〇九引。参看裴潾1。</p></li>
<li><p><span id="唐轶十三-裴士淹-2"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-107">107</a>。</p></li>
</ol>
</div>
<div id="张介然" class="section level2">
<h2>
<span class="header-section-number">64.36</span> 张介然<a class="anchor" aria-label="anchor" href="#%E5%BC%A0%E4%BB%8B%E7%84%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-张介然-1"></span>
张介然天宝中为衞尉卿，因入奏曰：「臣今三品，合列棨戟。若列于帝城，乡里不知。臣河东人也，请列戟于故乡。」上曰：「所给可列故乡，京城伫当别赐。」本乡列戟，介然始也。《南部新书》甲。</li>
</ol>
</div>
<div id="卢-奕" class="section level2">
<h2>
<span class="header-section-number">64.37</span> 卢　奕<a class="anchor" aria-label="anchor" href="#%E5%8D%A2-%E5%A5%95"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-卢奕-1"></span>
禄山之难，御史中丞卢奕留司东都。禄山反，未至间，奕遣家属入京，誓以守死。贼至，奕朝服持印坐厅事以见贼徒，谓曰：「为人臣，识忠与顺耳，使不为逆节，死无恨焉。」贼徒皆怆然改容，遂遇害。《大唐新语》五。</li>
</ol>
</div>
<div id="权-臯" class="section level2">
<h2>
<span class="header-section-number">64.38</span> 权　臯<a class="anchor" aria-label="anchor" href="#%E6%9D%83-%E8%87%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-权臯-1"></span>
权臯为范阳节度掌书记，禄山男庆和承恩尚主，臯在京亲礼会毕归本道，知禄山有异谋，出路托疾诈死。家人载丧以归封丘，仅达而关东鼎沸。臯微服变姓名至临淮，于驿家佣赁，欲数知北方动静故也。寻过江。上京复，肃宗发诏褒美，拜起居郎，辞疾不赴。臯以崎岖丧乱，脱身虎口，遂无宦情，在江外七年卒。《封氏闻见记》九。</li>
</ol>
</div>
<div id="赵-骅" class="section level2">
<h2>
<span class="header-section-number">64.39</span> 赵　骅<a class="anchor" aria-label="anchor" href="#%E8%B5%B5-%E9%AA%85"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-赵骅-1"></span>
见萧颖士<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E8%90%A7%E9%A2%96%E5%A3%AB-2">2</a>。</p></li>
<li><p><span id="唐轶十三-赵骅-2"></span>
赵骅因胁于贼中，见一妇人，问之，即江西廉察韦环之族女也。夫为畿官，以不往贼军遇害，韦氏没入为婢。骅哀其冤抑，以钱赎之，俾其妻致之别院，而骅竟不见焉。明年，收复东都，骅以家财赡给，而求其亲属归之，议者咸重焉。《谭宾录》（《广记》一六七）。《南部新书》丁。</p></li>
</ol>
</div>
<div id="贺兰进明" class="section level2">
<h2>
<span class="header-section-number">64.40</span> 贺兰进明<a class="anchor" aria-label="anchor" href="#%E8%B4%BA%E5%85%B0%E8%BF%9B%E6%98%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-贺兰进明-1"></span>
贺兰进明之初守北海也，城卑不完，储积于外，寇又将至，惧资其用，进明遂焚之。适有寺人至北海，求货于进明，不获，归，以损军用闻于上，遂诏罢郡守。属延王玢从上不及，遗中使访之，而加刑焉。会进明赴蜀，遇使，访于路，曰：「王罪不宜及刑，愿少留于路。」使者感而受约。既至蜀，进明言于上曰：「延王，陛下之爱子也，无兵权以变其心，无郡国以骄其志，间道于豺狼，乃责其不以时至，陛下罪之，人复何望！臣恐汉武望思之筑，将见于圣朝矣！」因遽驰使赦之；谓进明曰：「俾父子如初，卿之力也！」遂遣进明往灵武，道遇延王，进明驰马，亦慰之。王望之，降车稽首而去。肃宗谓之曰：「卿解平原之围，阻贼寇之军，而不以谗口介意，复全我兄弟，乃社稷之臣。」因授御史大夫。《明皇杂录》（《通鉴考异》一五）。</p></li>
<li><p><span id="唐轶十三-贺兰进明-2"></span>
见颜真卿<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E9%A2%9C%E7%9C%9F%E5%8D%BF-5">5</a>。</p></li>
<li><p><span id="唐轶十三-贺兰进明-3"></span>
见张巡<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%BC%A0%E5%B7%A1-3">3</a>。</p></li>
</ol>
</div>
<div id="柳-芳" class="section level2">
<h2>
<span class="header-section-number">64.41</span> 柳　芳<a class="anchor" aria-label="anchor" href="#%E6%9F%B3-%E8%8A%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-柳芳-1"></span>
柳芳尝应进士举，累岁不及第。诣朝士宴，坐客八九人皆朱绂，亦有畿赤官。芳最居坐末，又衣服麤故，客咸轻焉。有善相者，众情属之，独谓芳曰：「柳子合无兄弟姊妹，无庄田资产，孑然一身，羁旅辛苦甚多。后二年当及第，后禄位不歇。一座之客，寿命官禄皆不如君。」诸客都不之信。后二年果及第，历校书郎、畿尉丞。游索于梁、宋间，遇太常博士有阙，工部侍郎韦述知其才，通明谱第，又识古今仪注，遂举之于宰辅。恩敕除太常博士。时同座客亡者已六七人矣。《定命录》（《广记》二二二）。</p></li>
<li><p><span id="唐轶十三-柳芳-2"></span>
有李幼奇者，开元中以艺干柳芳，尝对芳念百韵诗，芳已暗记，便题之于壁，不差一字，谓幼奇曰：「此吾之诗也。」幼奇大惊异之，有不平色。久之，徐曰：「聊相戏，此君所念诗也。」因请幼奇更诵所著文章，皆一遍便能写录。《尚书故实》。又《广记》一七四引。《唐语林》三。</p></li>
<li><p><span id="唐轶十三-柳芳-3"></span>
柳芳与韦述友善，俱为史官。述卒后，所著书有未毕者，多芳与续之成轴也。《国史补》上。又《广记》二三五引。《南部新书》戊。《唐语林》二。</p></li>
<li><p><span id="唐轶十三-柳芳-4"></span>
柳芳上元中为史臣，得罪窜逐黔中。时高力士亦徙巫州，因相遇，为芳言禁中事，芳因论次其事，号曰《问高力士》。后著《唐历》，此书不复出。《南部新书》辛。《次柳氏旧闻序》。</p></li>
</ol>
</div>
<div id="刘-迅" class="section level2">
<h2>
<span class="header-section-number">64.42</span> 刘　迅<a class="anchor" aria-label="anchor" href="#%E5%88%98-%E8%BF%85"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十三-刘迅-1"></span>
刘迅著六说，以探圣人之旨。唯《说易》不成，行于代者五篇而已。识者伏其精峻。《国史补》上。</li>
</ol>
</div>
<div id="丘-为" class="section level2">
<h2>
<span class="header-section-number">64.43</span> 丘　为<a class="anchor" aria-label="anchor" href="#%E4%B8%98-%E4%B8%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-丘为-1"></span>
丘为致仕还乡，特给禄俸之半。既丁母丧，州郡疑所给，请于观察使韩滉，滉以为授官致仕本不理务，特令给禄，以恩养老臣，不可以在丧为异。命仍旧给之。唯春秋二时羊酒之直则不给。虽程式无文，见称折衷。《谭宾录》（《广记》四九五）。《南部新书》庚。《广诗纪事》一七。</p></li>
<li><p><span id="唐轶十三-丘为-2"></span>
丘为庶子以常侍致仕归江东，县令诣之，必候门磬折而俟，授坐必拜。本乡里胥在阶下立，丘不敢坐，令命之坐，仍令执櫈以授之。时年八十，将过县门，必降乘而趋。乡里美之。《说苑》（《广卓异记》一二）。《唐诗纪事》一七。</p></li>
</ol>
</div>
<div id="高-适" class="section level2">
<h2>
<span class="header-section-number">64.44</span> 高　适<a class="anchor" aria-label="anchor" href="#%E9%AB%98-%E9%80%82"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-高适-1"></span>
白岑尝遇异人传发背方，其验十全，岑卖弄以求利。后为淮南小将，节度使高适胁取其方，然终不甚效。岑至九江，为虎所食，驿吏收其囊中，乃得真本。太原王升之写以传布。《国史补》上。又《广记》二一九引。参看邓景山1。</p></li>
<li><p><span id="唐轶十三-高适-2"></span>
高适任广陵长史，尝谓人曰：「近梦于大厅上，见叠累棺木，从地至屋脊，又见旁有一棺，极为宽大，身入其中，四面不满。不知此梦如何？」其后累历诸任，改为詹事。亦宽慢之官矣。《定命录》（《广记》二七七）。</p></li>
<li><p><span id="唐轶十三-高适-3"></span>
见李林甫<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E6%9D%8E%E6%9E%97%E7%94%AB-34">34</a>。</p></li>
</ol>
</div>
<div id="王-维" class="section level2">
<h2>
<span class="header-section-number">64.45</span> 王　维<a class="anchor" aria-label="anchor" href="#%E7%8E%8B-%E7%BB%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十三-王维-1"></span>
王维右丞，年未弱冠，文章得名。性闲音律，妙能琵琶。游历诸贵之间，尤为岐王之所眷重。时进士张九皐声称籍甚，客有出入公主之门者，为其地，公主以词牒京兆试官，令以九皐为解头。维方将应举，言于岐王，仍求庇借。岐王曰：「贵主之强，不可力争，吾为子画焉。子之旧诗清越者可录十篇，琵琶新声之怨切者可度一曲，后五日至吾。」维即依命，如期而至。岐王谓曰：「子以文士请谒贵主，何门可见哉！子能如吾之教乎？」维曰：「谨奉命。」岐王乃出锦绣衣服，鲜华奇异，遣维衣之，仍令赍琵琶，同至公主之第。岐王入曰：「承贵主出内，故携酒乐奉醼。」即令张筵，诸伶旅进。维妙年洁白，风姿都美，立于行。公主顾之，谓岐王曰：「斯何人哉？」答曰：「知音者也。」即令独奉新曲，声调哀切，满坐动容。公主自询曰：「此曲何名？」维起曰：「号《郁轮袍》。」公主大奇之。岐王因曰：「此生非止音律，至于词学，无出其右。」公主尤异之，则曰：「子有所为文乎？」维则出献怀中诗卷呈公主。公主既读，惊骇曰：「此皆儿所诵习，常谓古人佳作，乃子之为乎？」因令更衣，升之客右。维风流蕴藉，语言谐戏，大为诸贵之钦瞩。岐王因曰：「若令京兆府今年得此生为解头，诚为国华矣。」公主乃曰：「何不遣其应举。」岐王曰：「此生不得首荐，义不就试。然已承贵主论托张九臯矣。」公主笑曰：「何预儿事？本为他人所托。」顾谓维曰：「子诚取，当为子力致焉。」维起谦谢。公主则召试官至第，遣宫婢传教。维遂作解头，而一举登第矣。及为太乐丞，为伶人舞《黄师子》，坐出官。《黄师子》者，非一人不舞也。天宝末，禄山初陷西京，维及郑虔、张通等皆处贼庭。洎尅复，俱囚于宣杨里杨国忠旧宅。崔圆因召于私第，令画数壁。当时皆以圆勋贵无二，望其救解，故运思精巧，颇绝其能。后由此事，皆从宽典，至于贬黜，亦获善地。今崇义里窦丞相易直私第，即圆旧宅也，画尚在焉。维累为给事中，禄山授以伪官。及贼平，兄为北都副留守，请以己官爵赎之，由是免死。累为尚书右丞。于蓝田置别业，留心释典焉。《集异记》（《广记》一七九）。《集异记》二。《明皇杂录》下。　案：今本《集异记》无「及为太乐丞」以下文字。</p></li>
<li><p><span id="唐轶十三-王维-2"></span>
见李宪<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%94%90%E8%BD%B6%E5%9B%9B-%E6%9D%8E%E5%AE%AA-4">4</a>。</p></li>
<li><p><span id="唐轶十三-王维-3"></span>
王维为大乐丞，被人嗾令舞《黄狮子》，坐是出官。《黄狮子》者，非天子不舞也，后辈慎之。《唐语林》五。</p></li>
<li><p><span id="唐轶十三-王维-4"></span>
长安菩萨寺僧弘道，天宝末，见王右丞为贼所囚于经藏院，与左丞裴迪密往还。裴说：贼会宴于太极西内。王闻之泣下，为诗二绝，书经卷麻纸之后。弘道藏之，相传数世。其词云：「万户伤心生野烟，百官何日更朝天？秋槐叶落空宫里，凝碧池头奏管弦。」又云：「安得舍尘网，拂衣辞世喧，翛然策藜杖，归向桃花源。」《唐语林》二。参见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-37">37</a>。</p></li>
<li><p><span id="唐轶十三-王维-5"></span>
王维居辋川，宅宇既广，山林亦远，而性好温洁，地不容浮尘。日有十数扫饰者，使两童专掌缚帚，而有时不给。《洛都要记》（《云仙杂记》八）。</p></li>
<li><p><span id="唐轶十三-王维-6"></span>
王维辋川林下坐，用雷门四老石，灯灭，则石中钻火。《事略》（《云仙杂记》五）。</p></li>
<li><p><span id="唐轶十三-王维-7"></span>
王维好释氏，故字摩诘。立性高致，得宋之问辋川别业，山水胜绝，今清源寺是也。维有诗名，然好取人文章嘉句。「行到水穷处，坐看云起时」，《英华集》中诗也。「漠漠水田飞白鹭，阴阴夏木啭黄鹂」，李嘉祐诗也。《国史补》上。又《广记》一九八引。《唐语林》二。</p></li>
<li><p><span id="唐轶十三-王维-8"></span>
见孟浩然<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E5%AD%9F%E6%B5%A9%E7%84%B6-2">2</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E5%AD%9F%E6%B5%A9%E7%84%B6-4">4</a>。</p></li>
<li><p><span id="唐轶十三-王维-9"></span>
见孟浩然<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E5%AD%9F%E6%B5%A9%E7%84%B6-2">2</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E5%AD%9F%E6%B5%A9%E7%84%B6-4">4</a>。</p></li>
<li><p><span id="唐轶十三-王维-10"></span>
王河南维，或有人报云：「公除右辖。」王曰：「吾居此官，虑被人呼为『不解作诗王右丞』。」《大唐传载》。《唐语林》五。</p></li>
<li><p><span id="唐轶十三-王维-11"></span>
王维，字摩诘，官至尚书右丞，家于蓝田辋川。兄弟并以科名文学冠绝当时，故时称「朝廷左相笔，天下右丞诗」也。其画山水松石，踪似吴生，而风致标格特出。今京都千福寺西塔院有掩障一合，画青枫树一图。又尝写诗人襄阳孟浩然《马上吟诗图》，见传于世。复画《辋川图》，山谷郁郁盘盘，云水飞动，意出尘外，怪生笔端。尝自题诗云：「当世谬词客，前身应画师。」其自负也如此。慈恩寺东院与毕庶子、郑广文各画一小壁，时号三绝。故庾右丞宅有壁画山水兼题记，亦当时之妙。山水松石，并居妙上品。《唐朝名画录》。《广记》二一一引作《唐画断》。</p></li>
<li><p><span id="唐轶十三-王维-12"></span>
王维，字摩诘，太原人。年十九，进士擢第。与弟并以词学知名。官至尚书右丞。有高致，信佛理。蓝田南置别业，以水木琴书自娱。工画山水，体涉今古。人家所蓄，多是右丞指挥工人布色，原野簇成远树，过于朴拙，复务细巧，翻更失真。清源寺壁上画辋川，笔力雄壮。常自制诗曰：「当世谬词客，前身应画师。不能舍余习，偶被时人知。」诚哉是言也。余曾见破墨山水，笔迹劲爽。《历代名画记》一〇。《图书见闻志》五。</p></li>
<li><p><span id="唐轶十三-王维-13"></span>
书画之妙，当以神会，难可以形器求也。世之观画者，多能指摘其间形象位置、彩色瑕疵而已，至于奥理冥造者，罕见其人。如彦远《画评》，言王维画物多不问四时，如画花往往以桃、杏、芙蓉、莲花同画一景。予家所藏摩诘画《袁安卧雪图》，有雪中芭蕉，此乃得心应手，意到便成，故造理入神，迥得天意，此难可与俗人论也。《梦溪笔谈》一七。</p></li>
<li><p><span id="唐轶十三-王维-14"></span>
王仲至阅吾家画，最爱王维画《黄梅出山图》。盖其所图黄梅、曹溪二人，气韵神检皆如其为人。读二人事迹，还观所画，可以想见其人。《梦溪笔谈》一七。</p></li>
<li><p><span id="唐轶十三-王维-15"></span>
自唐末无赖男子以劄刺相高，或铺《辋川图》一本，或砌白乐天、罗隐二人诗百首，至有以平生所历郡县，饮酒蒱博之事，所交妇人姓名、齿、行第、坊巷、形貌之详一一标表者，时人号为「针史」。《清异录》下。</p></li>
<li><p><span id="唐轶十三-王维-16"></span>
王维为岐王画一大石，信笔涂抹，自有天然之致。王宝之，时罘罳间独坐注视，作山中想，悠然有余趣。数年之后，益有精彩。一旦，大风雨中雷电俱作，忽拔石去，屋宇俱坏，不知所以。后见空轴，乃知画石飞去耳。宪宗朝，高丽遣使言：「几年月日，大风雨中，神嵩山上飞一奇石，下有王维字印，知为中国之物，王不敢留，遣使奉献。」上命群臣以维手迹较之，无毫发差谬。上始知维画神妙，徧索海内，藏之宫中，地上俱洒鸡狗血压之，恐飞去也。《丹青记》（《瑯嬛记》中）。</p></li>
<li><p><span id="唐轶十三-王维-17"></span>
王维画品妙绝，于山水平远尤工。今昭国坊庾敬休屋壁有之。人有画奏乐图，维孰视而笑。或问其故，维曰：「此是《霓裳羽衣曲》第三叠第一拍。」好事者集乐工验之，一无差谬。《国史补》上。又《广记》二一一引。《图书见闻志》五。《唐语林》五。　案：《梦溪笔谈》一七、《学林》五有考辨之文。</p></li>
<li><p><span id="唐轶十三-王维-18"></span>
见韩干<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E9%9F%A9%E5%B9%B2-2">2</a>。</p></li>
<li><p><span id="唐轶十三-王维-19"></span>
王维以黄磁斗贮兰蕙，养以绮石，累年弥盛。《汗漫录》（《云仙杂记》三）。</p></li>
<li><p><span id="唐轶十三-王维-20"></span>
唐宰相王好与人作碑志。有送润毫者，误扣右丞王维门，维曰：「大作家在那边。」《卢氏杂说》（《广记》二五五、《海录碎事》二一）。《唐语林》五。　案：王，《广记》原作「王玙」，据《唐语林》、《海录碎事》改。</p></li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89"><span class="header-section-number">64</span> 唐人轶事汇编卷十三</a></li>
<li><a class="nav-link" href="#%E6%9D%8E%E6%9E%97%E7%94%AB"><span class="header-section-number">64.1</span> 李林甫</a></li>
<li><a class="nav-link" href="#%E6%9D%8E%E9%80%82%E4%B9%8B"><span class="header-section-number">64.2</span> 李适之</a></li>
<li><a class="nav-link" href="#%E9%99%88%E5%B8%8C%E7%83%88"><span class="header-section-number">64.3</span> 陈希烈</a></li>
<li><a class="nav-link" href="#%E6%9D%A8%E5%9B%BD%E5%BF%A0"><span class="header-section-number">64.4</span> 杨国忠</a></li>
<li><a class="nav-link" href="#%E9%9F%A9%E5%9B%BD%E5%A4%AB%E4%BA%BA"><span class="header-section-number">64.5</span> 韩国夫人</a></li>
<li><a class="nav-link" href="#%E8%99%A2%E5%9B%BD%E5%A4%AB%E4%BA%BA"><span class="header-section-number">64.6</span> 虢国夫人</a></li>
<li><a class="nav-link" href="#%E7%A7%A6%E5%9B%BD%E5%A4%AB%E4%BA%BA"><span class="header-section-number">64.7</span> 秦国夫人</a></li>
<li><a class="nav-link" href="#%E9%9F%A6%E8%A7%81%E7%B4%A0"><span class="header-section-number">64.8</span> 韦见素</a></li>
<li><a class="nav-link" href="#%E7%8E%8B-%F0%AB%9F%B9"><span class="header-section-number">64.9</span> 王　𫟹</a></li>
<li><a class="nav-link" href="#%E6%9D%A8%E6%85%8E%E7%9F%9C"><span class="header-section-number">64.10</span> 杨慎矜</a></li>
<li><a class="nav-link" href="#%E9%AB%98%E4%BB%99%E8%8A%9D"><span class="header-section-number">64.11</span> 高仙芝</a></li>
<li><a class="nav-link" href="#%E5%B0%81%E5%B8%B8%E6%B8%85"><span class="header-section-number">64.12</span> 封常清</a></li>
<li><a class="nav-link" href="#%E5%93%A5%E8%88%92%E7%BF%B0"><span class="header-section-number">64.13</span> 哥舒翰</a></li>
<li><a class="nav-link" href="#%E5%BC%A0-%E5%9D%87"><span class="header-section-number">64.14</span> 张　均</a></li>
<li><a class="nav-link" href="#%E5%BC%A0-%E5%9E%8D"><span class="header-section-number">64.15</span> 张　垍</a></li>
<li><a class="nav-link" href="#%E9%9F%A6-%E9%99%9F"><span class="header-section-number">64.16</span> 韦　陟</a></li>
<li><a class="nav-link" href="#%E9%9F%A6-%E6%96%8C"><span class="header-section-number">64.17</span> 韦　斌</a></li>
<li><a class="nav-link" href="#%E5%90%89-%E6%B8%A9"><span class="header-section-number">64.18</span> 吉　温</a></li>
<li><a class="nav-link" href="#%E7%BD%97%E5%B8%8C%E5%A5%AD"><span class="header-section-number">64.19</span> 罗希奭</a></li>
<li><a class="nav-link" href="#%E9%83%97-%E6%98%82"><span class="header-section-number">64.20</span> 郗　昂</a></li>
<li><a class="nav-link" href="#%E8%BE%BE%E5%A5%9A%E7%8F%A3"><span class="header-section-number">64.21</span> 达奚珣</a></li>
<li><a class="nav-link" href="#%E5%8D%A2-%E7%BB%9A"><span class="header-section-number">64.22</span> 卢　绚</a></li>
<li><a class="nav-link" href="#%E5%BC%A0%E9%BD%90%E4%B8%98"><span class="header-section-number">64.23</span> 张齐丘</a></li>
<li><a class="nav-link" href="#%E9%B2%9C%E4%BA%8E%E4%BB%B2%E9%80%9A"><span class="header-section-number">64.24</span> 鲜于仲通</a></li>
<li><a class="nav-link" href="#%E9%B2%9C%E4%BA%8E%E5%8F%94%E6%98%8E"><span class="header-section-number">64.25</span> 鲜于叔明</a></li>
<li><a class="nav-link" href="#%E5%8D%A2-%E5%A5%82"><span class="header-section-number">64.26</span> 卢　奂</a></li>
<li><a class="nav-link" href="#%E8%AE%B8%E8%AF%AB%E8%A8%80"><span class="header-section-number">64.27</span> 许诫言</a></li>
<li><a class="nav-link" href="#%E6%9D%8E-%E7%A8%B9"><span class="header-section-number">64.28</span> 李　稹</a></li>
<li><a class="nav-link" href="#%E7%8E%8B%E5%AE%88%E5%92%8C"><span class="header-section-number">64.29</span> 王守和</a></li>
<li><a class="nav-link" href="#%E7%86%8A-%E6%9B%9C"><span class="header-section-number">64.30</span> 熊　曜</a></li>
<li><a class="nav-link" href="#%E5%85%83%E5%BE%B7%E7%A7%80"><span class="header-section-number">64.31</span> 元德秀</a></li>
<li><a class="nav-link" href="#%E5%BC%A0-%E5%BD%96"><span class="header-section-number">64.32</span> 张　彖</a></li>
<li><a class="nav-link" href="#%E5%88%98-%E6%B4%AA"><span class="header-section-number">64.33</span> 刘　洪</a></li>
<li><a class="nav-link" href="#%E5%91%A8-%E7%9A%93"><span class="header-section-number">64.34</span> 周　皓</a></li>
<li><a class="nav-link" href="#%E8%A3%B4%E5%A3%AB%E6%B7%B9"><span class="header-section-number">64.35</span> 裴士淹</a></li>
<li><a class="nav-link" href="#%E5%BC%A0%E4%BB%8B%E7%84%B6"><span class="header-section-number">64.36</span> 张介然</a></li>
<li><a class="nav-link" href="#%E5%8D%A2-%E5%A5%95"><span class="header-section-number">64.37</span> 卢　奕</a></li>
<li><a class="nav-link" href="#%E6%9D%83-%E8%87%AF"><span class="header-section-number">64.38</span> 权　臯</a></li>
<li><a class="nav-link" href="#%E8%B5%B5-%E9%AA%85"><span class="header-section-number">64.39</span> 赵　骅</a></li>
<li><a class="nav-link" href="#%E8%B4%BA%E5%85%B0%E8%BF%9B%E6%98%8E"><span class="header-section-number">64.40</span> 贺兰进明</a></li>
<li><a class="nav-link" href="#%E6%9F%B3-%E8%8A%B3"><span class="header-section-number">64.41</span> 柳　芳</a></li>
<li><a class="nav-link" href="#%E5%88%98-%E8%BF%85"><span class="header-section-number">64.42</span> 刘　迅</a></li>
<li><a class="nav-link" href="#%E4%B8%98-%E4%B8%BA"><span class="header-section-number">64.43</span> 丘　为</a></li>
<li><a class="nav-link" href="#%E9%AB%98-%E9%80%82"><span class="header-section-number">64.44</span> 高　适</a></li>
<li><a class="nav-link" href="#%E7%8E%8B-%E7%BB%B4"><span class="header-section-number">64.45</span> 王　维</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-02.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
