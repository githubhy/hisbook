<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>59 唐人轶事汇编卷八 | 历史上的一些人</title>
<meta name="author" content="林峰">
<meta name="description" content="59.1 裴　炎 ...">
<meta name="generator" content="bookdown 0.26 with bs4_book()">
<meta property="og:title" content="59 唐人轶事汇编卷八 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="59.1 裴　炎 ...">
<meta name="twitter:card" content="summary">
<meta name="twitter:title" content="59 唐人轶事汇编卷八 | 历史上的一些人">
<meta name="twitter:description" content="59.1 裴　炎 ...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷八-1" class="section level1">
<h1>
<span class="header-section-number">59</span> 唐人轶事汇编卷八<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1"><i class="fas fa-link"></i></a>
</h1>
<div id="裴-炎" class="section level2">
<h2>
<span class="header-section-number">59.1</span> 裴　炎<a class="anchor" aria-label="anchor" href="#%E8%A3%B4-%E7%82%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-裴炎-1"></span>
高宗大渐，顾命裴炎辅少主。既而则天以太后临朝，中宗欲以后父韦玄贞为侍中，并乳母之子五品官。炎争以为不可。中宗不悦，谓左右曰：「我让国与玄贞岂不得！何为惜侍中？」炎惧，遂与则天定策，废中宗为庐陵王，幽于别所。则天命炎及中书侍郎刘祎之率羽林兵入，左右承则天旨，扶中宗下殿。中宗曰：「我有何罪？」则天曰：「汝欲将天下与韦玄贞，何得无罪！」炎居中执权，亲授顾托，未尽匡救之节，遽行伊霍之谋，神器假人，为兽傅翼，其不免也宜哉！《大唐新语》一一。</p></li>
<li><p><span id="唐轶八-裴炎-2"></span>
裴炎有雅望于朝廷，高宗临崩，与舅王德真俱受遗诏辅少主。则天既临朝，废中宗为庐陵王，将行革命之事。徐敬业举兵于扬州，时炎为内史，示闲暇不急讨。则天潜察之，下炎诏狱，凤阁侍郎胡元范、刘齐贤等庭争，以炎忠鲠无反状。则天曰：「炎反有端，顾卿不知耳。」范、贤曰：「若裴炎反，臣等亦反。」则天曰：「朕知裴炎反，知卿不反。」炎既诛，范、贤亦被废黜。炎将刑，顾谓兄弟曰：「可怜官职并自得之，炎无分毫过，今坐炎流窜矣。」炎虽官达而甚清贫，收其家，略无积聚，时人伤焉。《大唐新语》三。</p></li>
<li><p><span id="唐轶八-裴炎-3"></span>
见骆宾王<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%94%90%E8%BD%B6%E4%B8%83-%E9%AA%86%E5%AE%BE%E7%8E%8B-2">2</a>。</p></li>
<li><p><span id="唐轶八-裴炎-4"></span>
旧制，宰相臣尝于门下省议事，谓之政事堂。故长孙无忌、魏征、房玄龄等，以他官兼政事者，皆云知门下省事。弘道初，裴炎自侍中转中书令，执朝政，始移政事堂于中书省，至今以为故事。《大唐新语》一○。《南部新书》甲。</p></li>
</ol>
</div>
<div id="刘祎之" class="section level2">
<h2>
<span class="header-section-number">59.2</span> 刘祎之<a class="anchor" aria-label="anchor" href="#%E5%88%98%E7%A5%8E%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-刘祎之-1"></span>
见郭翰<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E9%83%AD%E7%BF%B0-1">1</a>。</li>
</ol>
</div>
<div id="李昭德" class="section level2">
<h2>
<span class="header-section-number">59.3</span> 李昭德<a class="anchor" aria-label="anchor" href="#%E6%9D%8E%E6%98%AD%E5%BE%B7"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-李昭德-1"></span>
襄州胡延庆得一龟，以丹漆书其腹曰「天子万万年」以进之。凤阁侍郎李昭德以刀刮之并尽，奏请付法。则天曰：「此非恶心也，舍而勿问。」《朝野佥载》三。《国史补》（《广记》二三八）。</p></li>
<li><p><span id="唐轶八-李昭德-2"></span>
李昭德：则天朝谀佞者必见擢用，有人于洛水中获白石，有数点赤，诣阙请进，诸宰臣诘之，其人曰：「此石赤心，所以进。」昭德叱之曰：「洛水中石岂尽反邪？」左右皆失笑。昭德建立东都罗城及尚书省洛水中桥，人不知其役而功成就。除数凶人，大狱遂罢。以正直廷诤，为皇甫文所搆，与来俊臣同日弃市。国人欢憾相半，哀昭德而快俊臣也。《大唐新语》二。《唐语林》三。</p></li>
<li><p><span id="唐轶八-李昭德-3"></span>
见武皇后<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html#%E5%94%90%E8%BD%B6%E4%B8%80-%E6%AD%A6%E7%9A%87%E5%90%8E-13">13</a>。</p></li>
<li><p><span id="唐轶八-李昭德-4"></span>
则天以武承嗣为左相，李昭德奏曰：「不知陛下委承嗣重权，何也？」则天曰：「我子姪，委以心腹耳。」昭德曰：「若以姑姪之亲，何如父子？何如母子？」则天曰：「不如也。」昭德曰：「父子、母子尚有逼夺，何诸姑所能容？使其有便可乘御，宝位其遽安乎？且陛下为天子，陛下之姑受何福庆，而委重权于姪乎？事之去矣！」则天矍然，曰：「我未思也。」即日罢承嗣政事。《大唐新语》一。《唐语林》一。</p></li>
<li><p><span id="唐轶八-李昭德-5"></span>
时来俊臣弃故妻，奏逼娶太原王庆诜女，侯思止亦奏请娶赵郡李自挹女，敕政事商量。凤阁侍郎李昭德抚掌谓诸相曰：「大可笑，大可笑！」诸相问之，昭德曰：「往年来俊臣贼劫王庆诜女，已大辱国。今日此奴又请娶李自挹女，无乃复辱国耶？」事遂寝。竟为李昭德榜杀之。《御史台记》（《广记》二五八）。《大唐新语》三。</p></li>
<li><p><span id="唐轶八-李昭德-6"></span>
唐凤阁侍郎李昭德威权在己，宣出一敕云：「自今以后，公坐徒，私坐流，经恩百日不首，依依科罪。」昭德先受孙万荣贿财，奏与三品。后万荣据营州反，货求事败，频经恩赦，以百日不首，准赃断绞。《朝野佥载》（《广记》一二一）。</p></li>
</ol>
</div>
<div id="苏良嗣" class="section level2">
<h2>
<span class="header-section-number">59.4</span> 苏良嗣<a class="anchor" aria-label="anchor" href="#%E8%8B%8F%E8%89%AF%E5%97%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-苏良嗣-1"></span>
苏良嗣为洛州长史，坐妻犯赃，左迁冀州刺史。及事释，妻妹诣良嗣，初无恨色，谓之曰：「牧守迁转出入是常，不闻有所累也。」后为荆州长史，高宗使中官缘江采异竹，植于苑内。中官科船载竹，所在纵暴。还过荆州，良嗣因之上疏切谏。高宗谓则天曰：「吾约束不严整，果为良嗣所怪乎？」诏慰谕，便令弃竹于江中。荆州旧有河东寺，后梁萧詧为其兄河东王所造。良嗣见而惊曰：「此在江汉之间，与河东有何关涉？」遂奏改之。良嗣寡学，深为人所笑。《大唐新语》七。《靖康缃素杂记》一○。</p></li>
<li><p><span id="唐轶八-苏良嗣-2"></span>
高宗时，司农欲以冬藏余菜卖之百姓，以墨敕示仆射苏良嗣，判曰：「昔公仪相鲁，犹拔去园葵，况临御万邦，而贩蔬鬻菜。」事竟不行。《隋唐嘉话》中。《大唐新语》四。《唐语林》二。《续世说》一。</p></li>
<li><p><span id="唐轶八-苏良嗣-3"></span>
见薛怀义<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E8%96%9B%E6%80%80%E4%B9%89-2">2</a>。</p></li>
</ol>
</div>
<div id="狄仁杰-1" class="section level2">
<h2>
<span class="header-section-number">59.5</span> 狄仁杰<a class="anchor" aria-label="anchor" href="#%E7%8B%84%E4%BB%81%E6%9D%B0-1"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-狄仁杰-1"></span>
狄梁公为儿童时，与诸昆同游于道，遇善相者海涛法师，惊曰：「此郎位极人臣，苍生是赖。但恨衰朽之质，所不见尔。」《南部新书》丙。</p></li>
<li><p><span id="唐轶八-狄仁杰-2"></span>
狄仁杰为儿童时，门人被害者，县吏就诘之。众咸移对，仁杰坚坐读书。吏责之，仁杰曰：「黄卷之中，圣贤备在，犹未对接，何暇偶俗人而见耶？」以资授汴州判佐。工部尚书阎立本黜陟河南，仁杰为吏人诬告，立本惊谢曰：「仲尼云：『观过，斯知仁矣。』足下可谓海曲明珠，东南遗宝。」特荐为并州法曹。其亲在河阳别业，仁杰赴任，于并州登太行，南望白云孤飞，谓左右曰：「吾亲所居，近此云下！」悲泣，伫立久之，候云移乃行。《大唐新语》六。</p></li>
<li><p><span id="唐轶八-狄仁杰-3"></span>
狄仁杰，太原人，为府法曹参军。时同僚郑崇资母老且病，当充使绝域。仁杰谓曰：「太夫人有危亟之病，而公远使，岂可贻亲万里之泣乎？」乃请代崇资。《谭宾录》（《广记》一六六）。　案：新、旧《唐书·狄仁杰传》郑崇资作郑崇质。</p></li>
<li><p><span id="唐轶八-狄仁杰-4"></span>
狄梁公性闲医药，尤妙针术。显庆中，应制入关，路由华州。阛阓之北，稠人广众，聚观如堵。狄梁公引辔遥望，有巨牌大字云：「能疗此儿，酬绢千疋。」即就观之，有富室儿，年可十四五：卧牌下。鼻端生赘，大如拳石，根蒂缀鼻，才如食筯，或触之，酸痛刺骨，于是两眼为赘所缒，目睛翻白，痛楚危亟，顷刻将绝。恻然久之，乃曰：「吾能为也。」其父母洎亲属叩颡祈请，即辇千缣，置于坐侧。公因令扶起，即于脑后下针寸许，仍询病者曰：「针气已达病处乎？」病人颔之。公遽抽针，而疣赘应手而落，双目登亦如初，曾无病痛。其父母亲眷，且泣且拜，则以缣物奉焉。公笑曰：「吾哀尔命之危逼，吾盖急病行志耳，吾非鬻伎者也。」不顾而去焉。《集异记》二。</p></li>
<li><p><span id="唐轶八-狄仁杰-5"></span>
上元二年，大理寺丞狄仁杰考中上，考使尚书左仆射刘仁轨以新任不录，大理卿张文瓘称独知理司之要，仁轨乃惊问：「公断几何狱？」文瓘曰：「岁竟，凡断一万七千八百人。」仁轨乃擢为上下考。《唐会要》八一。《独异志》下。</p></li>
<li><p><span id="唐轶八-狄仁杰-6"></span>
权善才，高宗朝为将军，中郎将范怀义宿衞昭陵，有飞骑犯法，善才绳之。飞骑因番请见，先涕泣不自胜，言善才等伐陵柏，大不敬。高宗悲泣不自胜，命杀之。大理丞狄仁杰断善才罪止免官。高宗大怒，命促刑。仁杰曰：「法是陛下法，臣仅守之。奈何以数株小柏而杀大臣？请不奉诏。」高宗涕泣曰：「善才斫我父陵上柏，我为子不孝，以至是。知卿好法官，善才等终须死。」仁杰固谏，侍中张文瓘以笏挥令出，仁杰乃引张释之高庙、辛毗牵裾之例，曰：「臣闻逆龙鳞，忤人主，自古以为难，臣以为不难。居桀纣时则难，尧舜时则不难。臣今幸逢尧舜，不惧比干之诛。陛下不纳臣言，臣瞑目之后，羞见释之、辛毗于地下。」高宗曰：「善才情不可容，法虽不死，朕之恨深矣，须法外杀之。」仁杰曰：「陛下作法，悬诸象魏，徒流及死，具有等差，岂有罪非极刑，特令赐死？法既无恒，万方何所措其手足？陛下必欲变法，请今日为始。」高宗意乃解，曰：「卿能守法，朕有法官。」命编入史。又曰：「仁杰为善才正朕，岂不能为朕正天下耶？」授侍御史。后因谏事，高宗笑曰：「卿得权善才便也。」时左司郎中王本立恃宠用事，朝廷惧之，仁杰按之，请付法。高宗特原之，仁杰奏曰：「虽国之英秀，岂少本立之类。陛下何惜罪人，而亏王法？必不欲推问，请曲赦之，弃臣于无人之境，以为忠贞将来之戒。」高宗乃许之。由是朝廷肃然。《大唐新语》四。</p></li>
<li><p><span id="唐轶八-狄仁杰-7"></span>
狄仁杰因使岐州，遇背军士卒数百人，夜纵剽掠，昼潜山谷，州县擒捕系狱者数十人。仁杰曰：「此途穷者，不辑之，当为患。」乃明榜要路，许以陈首。仍出系狱者，廪而给遣之。高宗喜曰：「仁杰识国家大体。」乃颁示天下，宥其同类，潜窜毕首矣。《大唐新语》四。</p></li>
<li><p><span id="唐轶八-狄仁杰-8"></span>
狄仁杰为度支员外郎，车驾将幸汾阳宫，仁杰奉使先修官顿。并州长史李玄冲以道出妒女祠，俗称有盛衣服车马过，必致雷风之异，欲别开路。仁杰谓曰：「天子行幸，千乘万骑，风伯清尘，雨师洒道，何妒女之敢害而欲避之！」玄冲遂止，果无他变。上闻之，叹曰：「可谓真丈夫也！」《封氏闻见记》九。《唐语林》三。《唐会要》二七亦载此事，系于高宗调露元年。</p></li>
<li><p><span id="唐轶八-狄仁杰-9"></span>
后为冬官侍郎，充江南安抚使，吴、楚风俗，岁时尚淫祀，祠庙凡一千七百余所，仁杰并令焚之。有项羽神，号为楚王庙，祈祷至多，为吴人所惮。仁杰先致檄书，责其丧失江东八千子弟而妄受牲牢之荐，然后焚除。《封氏闻见记》九。《唐语林》三。</p></li>
<li><p><span id="唐轶八-狄仁杰-10"></span>
唐垂拱四年，安抚大使狄仁杰檄告西楚霸王项君将校等，略曰：「鸿名不可以谬假，神器不可以力争，应天者膺乐推之名，背时者非见机之主。自祖龙御，横噬诸侯，任赵高以当轴，弃蒙恬而齿剑。沙丘拚祸于前，望夷覆灭于后，七庙堕圮，万姓屠原，鸟思静于飞尘，鱼岂安于沸水。赫矣皇汉，受命玄穹，膺赤帝之镇符，当素灵之缺运。俯张地纽，彰凤举之符，仰缉天纲，郁龙兴之兆。而君潜游泽国，啸聚水乡，矜扛鼎之雄，逞拔山之力，莫测天符之所会，不知历数之有归。遂奋关中之翼，竟垂垓下之翅，盖尽由于人事，焉有属于天亡！虽驱百万之兵，终弃八千之子。以为殷鉴，岂不惜哉！当匿魄东峰，收魂北极，岂合虚承庙食，广费牲牢。仁杰受命方隅，循革攸寄，今遣焚燎祠宇，削平台室，使蕙销烬，羽帐随烟，君宜速迁，勿为人患。檄到如律令。」遂除项羽庙，余小神并尽，惟会稽禹庙存焉。《朝野佥载》（张本《说郛》二）。《广记》三一五引作《吴兴掌故集》。</p></li>
<li><p><span id="唐轶八-狄仁杰-11"></span>
狄内史仁杰始为江南安抚使，以周赧王、楚王项羽、吴王夫差、越王勾践、吴夫槩王、春申君、赵佗、马援、吴桓王等神庙七百余所，有害于人，悉除之。惟夏禹、吴太伯、季札、伍胥四庙存焉。《隋唐嘉话》下。《唐语林》三。</p></li>
<li><p><span id="唐轶八-狄仁杰-12"></span>
则天将不利王室，越王贞于汝南举兵，不克，士庶坐死者六百余人，没官人五千余口，司刑使相次而至，逼促行刑。时狄仁杰检校刺史，哀其诖误，止司刑使，停斩决，飞奏表曰：「臣欲闻奏，似为逆人论理；知而不言，恐乖陛下存恤之意。奏成复毁，意不能定。此辈非其本心，愿矜其诖误。」表奏，特敕配流丰州。诸囚次于宁州，宁州耆老郊迎之，曰：「我狄使君活汝耶！」相携哭于碑侧，斋三日而后行。诸囚至丰州，复立碑纪德。初，张光辅以宰相讨越王，既平之后，将士恃威，征敛无度，仁杰率皆不应。光辅怒曰：「州将轻元帅耶？何征发之不赴？」仁杰〔曰〕：「汝南勃乱，一越王（耶）〔耳〕。（仁杰曰）今一越王已死，而万越王生。」光辅质之，仁杰曰：「明公亲董戎旃二十余万，所在劫夺，远迩流离，创巨之余，肝脑涂地。此非一越王死而万越王生耶？且脇从之徒，势不自固，所以先著纲理之也。自天兵暂临，其弃城归顺者不可胜计，绳坠四面成蹊，奈何纵求功之人，杀投降之士？但恐冤声腾沸，上彻于天，将请尚方（断）〔斩〕马剑斩足下，当北面请命，死犹生也。」遂为光辅所谮，左授复州刺史。寻征还魏州刺史，威惠大行，百姓为立生祠。迁内史，及薨，朝野凄恸。则天赠文昌左相，中宗朝赠司空，睿宗朝追封梁国公，哀荣备于三朝，代莫与为比。《大唐新语》四。　案：原文有误，据《旧唐书》本传改。</p></li>
<li><p><span id="唐轶八-狄仁杰-13"></span>
狄仁杰为内史，则天谓之曰：「卿在汝南，甚有善政，欲知谮卿者乎？」仁杰谢曰：「陛下以臣为过，臣当改之；陛下明言，臣之幸也。若臣不知谮者，并为友善，臣请不知。」则天深加叹异。《大唐新语》七。</p></li>
<li><p><span id="唐轶八-狄仁杰-14"></span>
见来俊臣<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E6%9D%A5%E4%BF%8A%E8%87%A3-2">2</a>。</p></li>
<li><p><span id="唐轶八-狄仁杰-15"></span>
唐狄仁杰之贬也，路经汴州，欲留半日医疾，开封县令霍献可追逐当日出界，狄公甚衔之。及回为宰相，霍已为郎中，狄欲中伤之而未果。则天命择御史中丞，凡两度承旨，皆忘。后则天又问之，狄公卒对，无以应命，唯记得霍献可，遂奏之，恩制除御史中丞。后狄公谓霍曰：「某初恨公，今却荐公，乃知命也，岂由于人耶？」《定命录》（《广记》一四六）。</p></li>
<li><p><span id="唐轶八-狄仁杰-16"></span>
魏州南郭狄仁杰庙，即生祠堂也。天后朝，仁杰为魏州刺史，有善政，吏民为之立生祠。及入朝，魏之士女，每至月首皆诣祠奠醊。仁杰方朝，是日亦有醉色，天后素知仁杰初不饮酒，诘之，具以事对。天后使验问乃信。《玉堂闲话》（《广记》三一三）。</p></li>
<li><p><span id="唐轶八-狄仁杰-17"></span>
《新唐史·狄仁杰传》载仁杰转幽州都督，赐紫袍龟带，后自制金字十二于袍，以旌其忠。其十二字史不著。予按，《家传》云：「以金字环绕五色双鸾，其文曰：『敷政术，守清勤。升显位，励相臣。』乃命录之。」《新史》不惟不著十二字，虽「五色双鸾」亦不录也。《能改斋漫录》一四。</p></li>
<li><p><span id="唐轶八-狄仁杰-18"></span>
见娄师德<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%A8%84%E5%B8%88%E5%BE%B7-6">6</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%A8%84%E5%B8%88%E5%BE%B7-7">7</a>。</p></li>
<li><p><span id="唐轶八-狄仁杰-19"></span>
唐天后既立国号周，又欲立三思为后。狄仁杰切谏，上曰：「奈何有武氏临朝万万年之谣？」公对曰：「陛下改万岁登封元年，又改万岁通天元年，又改大足元年，则万万之数足矣。」武后大悟，始有归中宗之意。《纪异录》（《分门古今类事》一五）。　案：狄仁杰卒于圣历三年，此条叙事年代有误。</p></li>
<li><p><span id="唐轶八-狄仁杰-20"></span>
后纳诸武之议，将移宗社，拟立武三思为储副，迁庐陵王于房陵。诸武阴计，日夜献谋曰：「陛下姓武，合立武氏，未有天子而取别姓将为后者也。」天后既已许，礼问群臣曰：「朕年齿将衰，国无储主，今欲择善，谁可当之？朕虽得人，终在群议。」诸宰臣多闻计定，言皆希旨；仁杰独退立，寂无一言。天后问曰：「卿独无言，当有异见。」公曰：「有之。臣上观乾象，无易主之文；中察人心，实未厌唐德。」天后曰：「卿何以知之？」公曰：「顷者匈奴犯边，陛下使梁王三思于都市召募，一月之外，不满千人。后庐陵王踵之，未经二旬，数盈五万。以此观之，人心未去。陛下将欲继统，非庐陵王，余实非臣所知。」天后震怒，命左右扶而去之。《狄梁公传》（《通鉴考异》一一）。　案：《通鉴考异》有考辨之言。</p></li>
<li><p><span id="唐轶八-狄仁杰-21"></span>
后经旬，召公入，曰：「朕昨夜梦与人双陆，频不见胜，何也？」对曰：「双陆不胜，盖为宫中无子。此是上天之意，假此以示陛下，安可久虚储位哉？」天后曰：「是朕家事，断在胸中，卿岂合预焉！」仁杰对曰：「臣闻王者以天下为家，四海之内，悉为臣妾，何者不为陛下家事！君为元首，臣为股肱，臣安得不预焉！」又命扶出，竟不纳。《狄梁公传》（《通鉴考异》一一）。参看王方庆2。</p></li>
<li><p><span id="唐轶八-狄仁杰-22"></span>
则天后尝梦一鹦鹉，羽毛甚伟，两翅俱折。以问宰臣，群公默然，内史狄仁杰曰：「鹉者，陛下姓也；两翅折，陛下二子庐陵、相王也。陛下起此二子，两翅全也。」武承嗣、武三思连项皆赤。后契丹围幽州，檄朝廷曰「还我庐陵、相王来」，则天乃忆狄公之言，曰：「卿曾为我占梦，今乃应矣。朕欲立太子，何者为得？」仁杰曰：「陛下内有贤子，外有贤姪，取舍详择，断在圣衷。」则天曰：「我自有圣子，承嗣、三思是何疥癣！」承嗣等惧，掩耳而走。即降敕追庐陵，立为太子，充元帅。初募兵，无有应者，闻太子行，北邙山头皆兵满，无容人处。贼自退散。《朝野佥载》三。《金銮密记》（陶本《说郛》四九）。　案：《通鉴考异》一一引《朝野佥载》此文，「即降敕追庐陵」下有「河内王奏，不许入城，龙门安置。贼徒转盛，陷没冀州，则天急」数句。「立为太子」，引作「乃立庐陵王为太子」。</p></li>
<li><p><span id="唐轶八-狄仁杰-23"></span>
天后御一小殿，垂帘于后，左右隐蔽，外不能知，乃命公坐于阶下，曰：「前者所议，事实非小，寤寐反复，思卿所言，弥觉理非甚乖。朕意忠臣事主，岂在多违！今日之间，须易前见。以天下之位在卿一言，可朕意即两全，逆朕心即俱毙！」公从容言曰：「陛下所言，天子之位，可得专之。以臣所知，是太宗文武皇帝之位，陛下岂得而自有也！太宗身陷锋镝，经纶四海，所以不告劳者，盖为子孙，岂为武三思邪！陛下身是大帝皇后，大帝寝疾，权使陛下监国；大帝崩后，合归冢嫡。陛下遂奄有神器，十有余年。今议缵承，岂可更异！且姑与母孰亲？子与姪孰近？」云云。天后于是歔欷流涕，命左右褰帘，手抚公背，大叫曰：「卿非朕之臣，是唐社稷之臣！」回谓庐陵王曰：「拜国老！今日国老与尔天子！」公免冠顿首，涕血洒地，左右扶策，久不能起。天后曰：「即具所言，宣付中外，择日礼册。」公挥涕而言曰：「自古以来，岂有偷人作天子！庐陵王留在房州，天下所悉知，今日在内，臣亦不知。臣欲奉诏，若同衞太子之变，陛下何以明臣？」天后曰：「安可却向房陵！只于石像驿安置，具法驾，陈百僚，就迎之。」于是大呼万岁，储位乃定。《狄梁公传》（《通鉴考异》一一）。　案：《通鉴考异》有考辨之言。</p></li>
<li><p><span id="唐轶八-狄仁杰-24"></span>
圣历三年，则天曰：「朕令宰相各举尚书郎一人。」狄仁杰独荐男光嗣，由是拜地官尚书郎。莅事有声，则天谓仁杰曰：「祁奚内举，果得人也。」《唐会要》五三。又《广记》一八五引。</p></li>
<li><p><span id="唐轶八-狄仁杰-25"></span>
见张柬之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E6%9F%AC%E4%B9%8B-2">2</a>。</p></li>
<li><p><span id="唐轶八-狄仁杰-26"></span>
张柬之、桓彦范、敬晖、崔玄暐、袁恕己皆公所荐。公尝退食之后，谓五公曰：「所恨衰老，身先朝露，不得见五公盛事，冀各保爱，愿尽本心。」五公心知目击，悬悟公意。公寝疾，五公候问，偶对终日，竟无一言。少顷，流涕及枕，但相视而已。五公退出，递不测其由。袁恕己曰：「岂不气力转羸，须问家事乎？」张柬之曰：「未有大贤废国谋家者也。」斯须，命张柬之、袁恕己、桓彦范三公入，余二公立于门外，曰：「向者无言，盖以二公之故。此二公能断而不能密，若先与议之，事必外泄，一泄之后，则国异而家亡也。至其时或不与共之，事亦不就。梁王三思掌权，可先收而后行也。不然，则必反生大祸。」狄公没后，经岁余，五公潜会于幽闲之处，叙公当时之言，重结盟约。彻馔之后，相顾欲言，未至其时，恐负前诺，欲言又止，前后数四，桓彦范乃叙其言。言犹未毕，闻户牖之外，声若雷霆，须臾风雨，咫尺莫辨，所坐床褥悉掷于阶下。五公战惧，不知所据，乃相谓曰：「此是狄公忠烈之至，假此灵变以惊众心，不欲吾辈先论此事，未至其时，不可复言也。」斯须，天清日明，不异于初。易之等既诛，袁谓张公曰：「昔有遗言，使先收三思，岂可舍诸？」张公曰：「但大事毕功，此是机上之物，岂有逃乎！」后梁王交通于内，王公果为所谮，俱遭流窜。所期兴废年月，遗约轨模少无异也。《狄梁公传》（《通鉴考异》一一）。　案：《通鉴考异》曰：「此盖作传者因五人建兴复之功，附会其事，云皆仁杰所举，受教于仁杰耳。其言谲怪无稽，今所不取。」</p></li>
<li><p><span id="唐轶八-狄仁杰-27"></span>
狄梁公既立中宗，荐张柬之、袁恕己、桓彦范、崔玄暐、敬晖，五公咸出门下，皆自州县拔居显名，外以为五公为一代之盛桃李也。《庐陵王传》（《演繁露》一一）。</p></li>
<li><p><span id="唐轶八-狄仁杰-28"></span>
狄仁杰之为相也，有卢氏堂姨居于午桥南别墅。姨止有一子，而未尝来都城亲戚家。梁公每遇伏腊晦朔，修礼甚谨。尝经甚雪多休暇，因候卢姨安否，适见表弟挟弓矢携雉兔来归，膳味进于北堂。顾揖梁公，意甚轻简。公因启姨曰：「某今为相，表弟有何乐从，愿悉力以从其旨。」姨曰：「相自贵尔，有一子不欲令其事女主。」公大惭而退。《松窗杂录》。又《广记》二七一引。《唐语林》四。《古今合璧事类备要》前集三六引作《朝野佥载》，误。</p></li>
<li><p><span id="唐轶八-狄仁杰-29"></span>
则天时，南海郡献集翠裘，珍丽异常。张昌宗侍侧，则天因以赐之，遂命披裘，供奉双陆。宰相狄梁公仁杰时入奏事，则天令畀座，因命梁公与昌宗双陆，梁公拜恩就局。则天曰：「卿二人赌何物？」梁公对曰：「争先三筹，赌昌宗所衣毛裘。」则天谓曰：「卿以何物为对？」梁公指所衣紫𫄟袍曰：「臣以此敌。」则天笑曰：「卿未知此裘价逾千金，卿之所指，为不等矣。」梁公起曰：「臣此袍乃大臣朝见奏对之衣，昌宗所衣乃嬖幸宠遇之服，对臣之袍，臣犹怏怏。」则天业已处分，遂依其说。而昌宗心赧神沮，气势索莫，累局连北。梁公对御就褫其裘，拜恩而出。及至光范门，遂付家奴衣之，乃促马而去。《集异记》二。又《广记》四〇五引。</p></li>
<li><p><span id="唐轶八-狄仁杰-30"></span>
武后信重狄仁杰，群臣莫及，常谓之国老而不名。仁杰好面折廷诤，太后每屈意从之。尝从太后游幸，遇风吹仁杰巾坠，而马惊不能止，太后命太子追执其鞚而系之。仁杰屡以老病乞骸骨，太后不许。入见常止其拜，曰：「每见公拜，朕亦身痛。」仁杰薨，太后泣曰：「朝堂空矣。」《续世说》五。</p></li>
<li><p><span id="唐轶八-狄仁杰-31"></span>
唐狄仁杰倜傥不羁，尝授司农员外郎，每判事，多为正员卿同异。仁杰不平之，乃判曰：「员外郎有同侧室，正员卿位擅嫡妻，此难曲事女君，终是不蒙颜色。」正员颇亦慙悚。时王及善、豆卢钦望拜左右相，仁杰以才望时议归之，颇冀此命，每戏王、豆卢，略无屈色。王、豆卢俱善长行，既拜，谓时宰曰：「某无材行，滥有此授。」狄谓曰：「公二人并能长行，何谓无材行？」或曰左相事，云适已白右相，狄谓曰：「不审唤为右相，合呼为有相。」王、豆卢问故，狄曰：「公不闻：聪明儿不如有相子，公二人可谓有相子也。」二公强笑，意亦悒悒。《御史台记》（《广记》二五四）。</p></li>
<li><p><span id="唐轶八-狄仁杰-32"></span>
秋官侍郎狄仁杰嘲秋官侍郎卢献曰：「足下配马乃作驴。」献曰：「中劈明公，乃成二犬。」杰曰：「狄字犬傍火也。」献曰：「犬边有火，乃是煮熟狗。」《朝野佥载》六。</p></li>
</ol>
</div>
<div id="王方庆" class="section level2">
<h2>
<span class="header-section-number">59.6</span> 王方庆<a class="anchor" aria-label="anchor" href="#%E7%8E%8B%E6%96%B9%E5%BA%86"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-王方庆-1"></span>
王方庆为凤阁侍郎知政事，患风俗偷薄，人多苟且，乃奏曰：「准令式，纃缞大功未葬，并不得朝会。仍终丧，不得参燕乐。比来朝官不依礼法，身有哀惨，陪厕朝贺，手舞足蹈，公违宪章，名教既亏，实玷皇化。请申明程式，更令禁止。」则天从之。方庆，周司空褒之曾孙，博通群书，所著论凡二百余卷，尤精三《礼》，好事者多访之，每所酬答，咸有典据，时人编次之，名曰《礼杂问》。聚书甚多，不减秘阁。至于图画，亦多异本。子晙工札翰，善琴棋，少聪悟而性严整，历殿中侍御史。《大唐新语》七。</p></li>
<li><p><span id="唐轶八-王方庆-2"></span>
武后问石泉公王方庆曰：「朕夜梦双陆不胜，何也？」曰：「盖谓宫中无子，意者恐有神灵儆夫陛下。」因陈人心在唐之意。后大悟，召庐陵王，复其储位，俾石泉公为宫相以辅翊之。《大唐说纂》（《容斋四笔》八）。参看狄仁杰21。</p></li>
<li><p><span id="唐轶八-王方庆-3"></span>
见武皇后<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html#%E5%94%90%E8%BD%B6%E4%B8%80-%E6%AD%A6%E7%9A%87%E5%90%8E-56">56</a>。</p></li>
<li><p><span id="唐轶八-王方庆-4"></span>
见钟绍京<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E9%92%9F%E7%BB%8D%E4%BA%AC-3">3</a>。</p></li>
<li><p><span id="唐轶八-王方庆-5"></span>
唐相石泉公王方庆著《花木疏》。《花木录》（《类说》一三）。</p></li>
<li><p><span id="唐轶八-王方庆-6"></span>
见张元一<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-1">1</a>。</p></li>
</ol>
</div>
<div id="陆元方" class="section level2">
<h2>
<span class="header-section-number">59.7</span> 陆元方<a class="anchor" aria-label="anchor" href="#%E9%99%86%E5%85%83%E6%96%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-陆元方-1"></span>
陆元方为鸾台凤阁侍郎，居相国，则天将有迁除，必先访之。元方密以进，不露其恩，人莫之知者。先所奏进状章，缄于函中，子弟未尝见。临终，命焚之，曰：「吾阴德于人多矣，其后福必不衰也。吾本当寿，但以领选曹，铨择流品，吾伤心神耳。」言毕而终。《御史台记》（《广记》四九三）。《封氏闻见记》三。</p></li>
<li><p><span id="唐轶八-陆元方-2"></span>
陆少保，字元方，曾于东都卖一小宅。家人将受直矣，买者求见，元方告其人曰：「此宅子甚好，但无出水处。」买者闻之，遽辞不买。子姪以为言，元方曰：「汝太奇，岂可为钱而诳个人！」《封氏闻见记》九。《唐语林》三。</p></li>
</ol>
</div>
<div id="王及善" class="section level2">
<h2>
<span class="header-section-number">59.8</span> 王及善<a class="anchor" aria-label="anchor" href="#%E7%8E%8B%E5%8F%8A%E5%96%84"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-王及善-1"></span>
唐王及善才行庸猥，风神钝浊，为内史时，人号为「鸠集凤池」。俄迁文昌右相，无他政，但不许令史之驴入台，终日迫逐，无时暂舍。时人号为「驱驴宰相」。《朝野佥载》四。又《云仙杂记》九。</p></li>
<li><p><span id="唐轶八-王及善-2"></span>
见狄仁杰<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E7%8B%84%E4%BB%81%E6%9D%B0-31">31</a>。</p></li>
<li><p><span id="唐轶八-王及善-3"></span>
王及善为文昌左相国，因内宴，见张易之兄弟恃宠，无人臣礼，数奏抑之。则天不悦，谓及善曰：「卿既无事，更有游宴，但检校阁中，不须去也。」及善因请假月余，则天不之问。及善叹曰：「岂有宰相而天子得一月不见乎？事可知矣。」乃乞骸骨。《大唐新语》七。</p></li>
</ol>
</div>
<div id="杜景俭" class="section level2">
<h2>
<span class="header-section-number">59.9</span> 杜景俭<a class="anchor" aria-label="anchor" href="#%E6%9D%9C%E6%99%AF%E4%BF%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-杜景俭-1"></span>
杜景佺，信都人也。本名元方，垂拱中，更为景佺。刚直严正，进士擢第，后为鸾台侍郎、平章事。时内史李昭德以刚直下狱，景佺廷诤其公清正直。则天怒，以为面欺，左授溱州刺史。初任溱州，会善筮者于路，言其当重入相，得三品，而不着紫袍。至是夏中服紫衫而终。《朝野佥载》一。</p></li>
<li><p><span id="唐轶八-杜景俭-2"></span>
司刑卿杜景佺授并州长史，驰驿赴任。其夜有大星如斗，落于庭前，至地而没。佺至并州祈县界而卒。群官迎祭，回所上食为祭盘。《朝野佥载》六。</p></li>
<li><p><span id="唐轶八-杜景俭-3"></span>
凤阁侍郎杜景俭，文章知识并高远，时号「鹤鸣鸡树」。《朝野佥载》（《云仙杂记》九）。</p></li>
</ol>
</div>
<div id="朱敬则" class="section level2">
<h2>
<span class="header-section-number">59.10</span> 朱敬则<a class="anchor" aria-label="anchor" href="#%E6%9C%B1%E6%95%AC%E5%88%99"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-朱敬则-1"></span>
朱正谏敬则，代著孝义，自宇文周至国家，并令旌表，门标六阙。《隋唐嘉话》下。《独异志》中。《南部新书》乙。《唐语林》一。</p></li>
<li><p><span id="唐轶八-朱敬则-2"></span>
初，冬官侍郎朱敬则以张易之等权宠日盛，恐有异图。时敬晖为左羽林将军，敬则谓之曰：「公若假皇太子之令，举北军诛易之兄弟，两飞骑之力耳。」晖等竟用其策。及易之、昌宗伏诛，晖遂矜功自恃，故赏不及于敬则，俄出为郑州刺史。《中宗实录》（《通鉴考异》一二）。</p></li>
</ol>
</div>
<div id="杨再思" class="section level2">
<h2>
<span class="header-section-number">59.11</span> 杨再思<a class="anchor" aria-label="anchor" href="#%E6%9D%A8%E5%86%8D%E6%80%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-杨再思-1"></span>
杨再思为玄武尉，使于京，舍于客院。盗者窃其囊袋，邂逅遇之，盗者谢罪。再思曰：「足下有遗行，勿复声，恐傍人害足下。但留公文，余并仰遗。」不形颜色。时人莫测其量。累官至纳言。则天朝，旱涝，辄闭坊市南门以禳之。再思晨入朝，值一重车，将牵出西门，峻而又滑，驭者遽叱牛不前，乃骂曰：「一群痴宰相，不得和得阴阳，而闭坊门，遣我汇行，如此辛苦！」再思徐谓之曰：「你牛亦自弱，不得嗔他宰相。」《大唐新语》七。《续世说》六。</p></li>
<li><p><span id="唐轶八-杨再思-2"></span>
张易之兄同休，尝请公卿宴于司礼寺，因请御史大夫杨再思曰：「公面似高丽，请作高丽舞。」再思欣然，帖纸旗巾子，反披紫袍，作高丽舞，略无惭色。再思又见易之弟昌宗以貌美被宠，因谀之曰：「人言六郎似莲花。再思以为不然，只是莲花似六郎耳。」有识咸笑之。后昌宗兄弟犯赃，则天命桓彦范、李承嘉勘当以取实。经数日，彦范等奏：「昌宗兄弟共有赃四千余贯，法当解职。」昌宗奏：「臣有功于国家，所犯不至解免。」则天谓诸宰臣曰：「昌宗于国有功否？」再思时为内史，奏曰：「昌宗合炼神丹，圣躬服之有效，此实莫大之功。」乃赦之。天下名士视再思为粪土也。《大唐新语》九。</p></li>
<li><p><span id="唐轶八-杨再思-3"></span>
李峤、杨再思相唐中宗，皆以谀悦保位，为世所诋，然亦有可称。……神龙初，要官阙，执政以次用其亲。韦巨源秉笔，当除十人，再思得其一，试问余授，皆诸宰相近属。再思喟然曰：「吾等诚负天下！」巨源曰：「时当尔耳。」再思此言，自状其短，观过知仁，亦足称也。《容斋四笔》一六。</p></li>
</ol>
</div>
<div id="李怀远" class="section level2">
<h2>
<span class="header-section-number">59.12</span> 李怀远<a class="anchor" aria-label="anchor" href="#%E6%9D%8E%E6%80%80%E8%BF%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-李怀远-1"></span>
李怀远久居荣位，而好尚清简，宅舍屋宇无所增改。尝乘款段，豆卢钦望谓之曰：「公荣贵如此，何不买骏乘之？」答曰：「此马幸免惊蹶，无假别求。」闻者叹服。《大唐新语》三。</li>
</ol>
</div>
<div id="崔元综" class="section level2">
<h2>
<span class="header-section-number">59.13</span> 崔元综<a class="anchor" aria-label="anchor" href="#%E5%B4%94%E5%85%83%E7%BB%BC"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-崔元综-1"></span>
崔元综则天朝为宰相，令史奚三儿云：「公从今六十日内，当流南海。六年三度合死，然竟不死，从此后发初，更作官职，后还于旧处坐。寿将百岁，终以馁死。」经六十日，果得罪，流于南海之南。经数年，血痢百日，至困而不死。会赦得归，乘船渡海，遇浪漂没，同船人并死，崔公独抱一板，随波上下，漂泊至一海渚。入丛苇中，板上一长钉，刺脊上，深入数寸，其钉板压之，在泥水中，昼夜忍痛呻吟而已。忽遇一船人来此渚中，闻其呻吟，哀而救之，扶引上船，与踏血拔钉，良久乃活。问其姓名，云是旧宰相，众人哀之，济以粮食，随路求乞。于船上卧，见一官人著碧，是其宰相时令史，唤与语，又济以粮食，得至京师。六年之后，收录乃还。选曹以旧相奏上，则天令超资与官，及过谢之日，引于殿庭对，崔公著碧，则天见而识之，问得何官，具以状对，乃诏吏部，令与赤尉。及引谢之日，又敕与御史。自御史得郎官，累迁至中书侍郎，九十九矣。子姪并死，唯独一身，病卧在床，顾令奴婢取饭粥，奴婢欺之，皆笑而不动。崔公既不能责罚，奴婢皆不受处分，乃感愤不食，数日而死矣。《定命录》（《广记》一四六）。《南部新书》壬。</li>
</ol>
</div>
<div id="周允元" class="section level2">
<h2>
<span class="header-section-number">59.14</span> 周允元<a class="anchor" aria-label="anchor" href="#%E5%91%A8%E5%85%81%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-周允元-1"></span>
则天时，凤阁侍郎周允元朝罢入阁。……食讫还房，午后如厕，长参典怪其久私，往候之，允元踣面于厕上，目直视，不语，口中涎落。给使奏之，上问医曰：「此可得几时？」对曰：「缓者三日，急者一日。」上与锦被覆之，并床舁送宅，止夜半而卒。上自为诗以悼之。《朝野佥载》一。</li>
</ol>
</div>
<div id="顾-琮" class="section level2">
<h2>
<span class="header-section-number">59.15</span> 顾　琮<a class="anchor" aria-label="anchor" href="#%E9%A1%BE-%E7%90%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-顾琮-1"></span>
顾琮为补阙，尝有罪系诏狱，当伏法。琮一夕忧愁，坐而假寐，忽梦见其母下体。琮愈惧，形于颜色。流辈问，琮以梦告之，自谓不祥之甚也。时有善解者贺曰：「子其免乎？」问何以知之，曰：「太夫人下体，是足下生路也。重见生路，何吉如之！吾是以贺也。」明日，门下侍郎薛稷奏刑失入，竟得免。琮后至宰相。《广异记》（《广记》二七七）。</p></li>
<li><p><span id="唐轶八-顾琮-2"></span>
久视中，侍郎顾琮性公直，时多权幸，公行属托，琮不堪其弊。常因官斋见壁画，指为同位曰：「此亦至苦，何不画天官掌选乎？」《封氏闻见记》三。《唐会要》七四。</p></li>
<li><p><span id="唐轶八-顾琮-3"></span>
天官侍郎顾琮新得三品，有子婿来谒。时大门造成，琮乘马至门，鼓鼻踣地不进。鞭之，跳跃而入，从骑亦如之。有顷，门无故自倒，琮不悦，遂病。郎中、员外已下来问疾，琮云：「未合入三品，为诸公成就至此，自知不起矣。」旬中而薨。《朝野佥载》六。</p></li>
</ol>
</div>
<div id="傅游艺" class="section level2">
<h2>
<span class="header-section-number">59.16</span> 傅游艺<a class="anchor" aria-label="anchor" href="#%E5%82%85%E6%B8%B8%E8%89%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-傅游艺-1"></span>
傅游艺除左补阙，上书言武氏合革命，拜给事中，又为鸾台平章事。天授元年，改姓武氏。梦登湛露殿，陈于所亲。及事发，伏诛。游艺一年内，青绿绯紫皆遍转，号为四时仕宦。请则天置六道使，死后竟从其言，于是万国俊、丘神𪟝皆酷虐。《神异经》（《广记》二六八）。《实宾录》一。</li>
</ol>
</div>
<div id="吉-顼" class="section level2">
<h2>
<span class="header-section-number">59.17</span> 吉　顼<a class="anchor" aria-label="anchor" href="#%E5%90%89-%E9%A1%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-吉顼-1"></span>
唐冀州长史吉懋欲为男顼娶南宫县丞崔敬女，敬不许。因有故脇以求亲，敬惧而许之。择日下函，并花车卒至门首。敬妻郑氏初不知，抱女大哭，曰：「我家门户低，不曾有吉郎。」女坚卧不起。其小女白其母曰：「父有急难，杀身救解。设令为婢，尚不合辞；姓望之门，何足为耻。姊若不可，儿自当之。」遂登车而去。顼迁平章事，贤妻达节，谈者荣之。顼坐与河内王武懿宗争竞，出为温州司马而卒。《朝野佥载》三。《南部新书》庚。　案：《新唐书·吉顼传》、《宰相世系表四下》及《南部新书》并载吉顼父名哲。</p></li>
<li><p><span id="唐轶八-吉顼-2"></span>
天后时，太常博士吉顼父哲易州刺史，以赃坐死。顼于天津桥南要内史魏王承嗣，拜伏称死罪。承嗣问之，曰：「有二妹，堪事大王。」承嗣然之，遂犊车载入。三日不语，承嗣怪问之，二人曰：「儿父犯国法，忧之无复聊赖。」承嗣既幸，免其父极刑，遂进顼笼马监，俄迁中丞、吏部侍郎。不以才升，二妹请求承嗣故也。《朝野佥载》五。</p></li>
<li><p><span id="唐轶八-吉顼-3"></span>
周明堂尉吉顼夜与监察御史王助同宿，王助以亲故，为说綦连耀男大觉、小觉云：「应两角麒麟也。耀字光翟，言光宅天下也。」顼明日录状付来俊臣，敕差河内王懿宗推，诛王助等四十一人，皆破家。后俊臣犯事，司刑断死，进状三日不出，朝野怪之。上入苑，吉顼拢马，上问在外有何事意，顼奏曰：「臣幸预控鹤，为陛下耳目，在外惟怪来俊臣状不出。」上曰：「俊臣于国有功，朕思之耳。」顼奏曰：「于安远告虺贞反，其事并验，今（贞）为成州司马。俊臣聚结不逞，诬遘贤良，赃贿如山，冤魂满路，国之贼也，何足惜哉！」上令状出，诛俊臣于西市。敕追于安远还，除尚食奉御，顼有力焉。除顼中丞，赐绯。顼理綦连耀事，以为己功，授天官侍郎、平章事。与河内王竞，出为温州司马，卒。《朝野佥载》二。</p></li>
<li><p><span id="唐轶八-吉顼-4"></span>
则天朝，默啜陷赵、定等州，诏天官侍郎吉顼为相州刺史，发诸州兵以讨之，略无应募者。中宗时在春宫，则天制皇太子为元帅，亲征之。吏人应募者，日以数千。贼既退，顼征还，以状闻。则天曰：「人心如是邪？」因谓顼曰：「卿可于众中说之。」顼于朝堂昌言，朝士闻者喜悦。诸武患之，乃发顼弟兄赃状，贬为安固尉。顼辞日，得召见，涕泪曰：「臣辞阙庭，无复再谒请言事。臣疾亟矣，请坐筹之。」则天曰：「可。」顼曰：「水土各一盆，有竞乎？」则天曰：「无。」顼曰：「和之为泥，竞乎？」则天曰：「无。」顼曰：「分泥为佛，为天尊，有竞乎？」则天曰：「有。」顼曰：「臣亦为有。窃以皇族外戚，各有区分，岂不两安全耶？今陛下贵贱是非于其间，则居必竞之地。今皇太子万福，而三思等久已封建，陛下何以和之？臣知两不安矣。」则天曰：「朕深知之，然事至是。」顼与张昌宗同供奉控鹤府。昌宗以贵宠惧不全，计于顼。顼曰：「公兄弟承恩泽深矣，非有大功，必无全理。唯一策，若能行之，岂唯全家，当享茅土之封。除此外，非顼所谋。」昌宗涕泣请闻之，顼曰：「天下思唐德久矣，主上春秋高，武氏诸王殊非所属意。公何不从容请复相王、庐陵，以慰生人之望？」昌宗乃乘间屡言之。几一岁，则天意乃易。既知顼之谋，乃召顼问，顼（封）〔对〕曰：「庐陵、相王，皆陛下子。高宗初顾托于陛下，当有所注意。」乃迎中宗，其兴复唐室，顼有力焉。睿宗登极，下诏曰：「曩时王命中圮，人谋未辑，首陈反正之议，克创祈天之业。永怀忠烈，宁忘厥勋，可赠御史大夫。」《大唐新语》一。《谭宾录》（《通鉴考异》一一）。《唐会要》五一。</p></li>
<li><p><span id="唐轶八-吉顼-5"></span>
见张元一<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-1">1</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-4">4</a>。</p></li>
<li><p><span id="唐轶八-吉顼-6"></span>
见张元一<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-1">1</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-4">4</a>。</p></li>
</ol>
</div>
<div id="李迥秀" class="section level2">
<h2>
<span class="header-section-number">59.18</span> 李迥秀<a class="anchor" aria-label="anchor" href="#%E6%9D%8E%E8%BF%A5%E7%A7%80"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-李迥秀-1"></span>
李迥秀任考功员外，知贡举。有进士姓崔者，文章非佳，迥秀览之良久，谓之曰：「第一清河崔</li>
</ol>
<p>郎，仪貌不恶，须眉如戟，精彩甚高，出身处可量，岂必要须进士？」再三慰谕而遣之。闻者大噱焉。《大唐新语》七。</p>
<ol start="2" style="list-style-type: decimal">
<li><p><span id="唐轶八-李迥秀-2"></span>
见李安期<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%94%90%E8%BD%B6%E4%B8%83-%E6%9D%8E%E5%AE%89%E6%9C%9F-1">1</a>。</p></li>
<li><p><span id="唐轶八-李迥秀-3"></span>
见张易之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%93%E4%B9%8B-7">7</a>。</p></li>
<li><p><span id="唐轶八-李迥秀-4"></span>
李迥秀为兵部尚书，有疾，朝士问之，秀曰：「仆自知当得侍中，有命，固不忧也。」朝士退，未出巷而薨。有司奏，有诏赠侍中。《定命录》（《广记》一四六）。《唐诗纪事》九。</p></li>
</ol>
</div>
<div id="魏元忠" class="section level2">
<h2>
<span class="header-section-number">59.19</span> 魏元忠<a class="anchor" aria-label="anchor" href="#%E9%AD%8F%E5%85%83%E5%BF%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-魏元忠-1"></span>
魏齐公元忠少时曾谒张憬藏，待之甚薄，就质通塞，亦不答。公大怒曰：「仆不远千里，裹粮求见，非徒行也，意必谓明公有以见教，而含木舌，不尽勤勤之意，何耶？且穷通贵贱自属苍苍，何与公焉！」因拂衣而去。憬藏遽起，言曰：「君之相禄，正在怒中。」后位极人臣。《大唐传载》。《广异记》（《广记》四四四）。《定命录》（《广记》二二一）。</p></li>
<li><p><span id="唐轶八-魏元忠-2"></span>
魏元忠本名贞宰，仪凤中以封事召见，高宗与语，无所屈挠，慰喻遣之，忠不舞蹈而出。高宗目送之，谓中书令薛元超曰：「此书生虽未解朝廷礼仪，名以定体，真宰相也。」则天时为酷吏罗织下狱，有诏出之，小吏先闻以告。元忠惊喜，问：「汝名何？」曰：「元忠。」乃改名为元忠也。《大唐新语》七。</p></li>
<li><p><span id="唐轶八-魏元忠-3"></span>
魏仆射元忠每立朝，必得常处，人或记之，不差尺寸。魏仆射本名真宰，武后朝被罗织下狱，有命出之。小吏闻者以告，魏惊喜曰：「汝名何？」曰：「元忠。」乃改从元忠焉。《隋唐嘉话》下。《唐语林》四。</p></li>
<li><p><span id="唐轶八-魏元忠-4"></span>
高宗幸东都，时关中饥馑，上虑道路多草窃，命监察御史魏元忠检校车驾前后。元忠受诏，即阅视赤县狱，得盗一人，神采语言异于众，命释桎梏，袭冠带，乘驿以从，与之共食宿，托以诘盗，其人笑而许诺。比及东都，士马万数，不亡一钱。《续世说》四。</p></li>
<li><p><span id="唐轶八-魏元忠-5"></span>
唐魏元忠神气刚直。初为洛阳令，有罪戮于都市，已坐讫。天后以元忠有平徐敬业之功，特敕免之。承制者走而传呼释元忠。传呼先至，执捉者扶令起，元忠曰：「敕未至，岂可求生？」有顷方至。观者咸服其安闲神异也。《独异志》下。</p></li>
<li><p><span id="唐轶八-魏元忠-6"></span>
见侯思止<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E4%BE%AF%E6%80%9D%E6%AD%A2-3">3</a>。</p></li>
<li><p><span id="唐轶八-魏元忠-7"></span>
见张说<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E8%AF%B4-4">4</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E8%AF%B4-5">5</a>。</p></li>
<li><p><span id="唐轶八-魏元忠-8"></span>
见郭霸<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E9%83%AD%E9%9C%B8-1">1</a>。</p></li>
<li><p><span id="唐轶八-魏元忠-9"></span>
魏元忠忤二张，出为端州高要尉。二张诛，入为兵部尚书、中书令、左右仆射，不能复直言。古人有言，「妻子具则孝衰，爵禄厚则忠衰。」《朝野佥载》（《后村诗话》续集三）。</p></li>
<li><p><span id="唐轶八-魏元忠-10"></span>
见安乐公主<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%94%90%E8%BD%B6%E5%9B%9B-%E5%AE%89%E4%B9%90%E5%85%AC%E4%B8%BB-1">1</a>　。</p></li>
<li><p><span id="唐轶八-魏元忠-11"></span>
唐京台监察院西行中间，号「横劈房」。凡迁此房者，必先盛馔台中，而后居焉。先无窗，后人置之。神龙中，侍中杨再思兼大夫，诸相毕送视事。中书令魏元忠尝任监察，台中故事素谙，谑指房曰：「此是横劈房。」诸相问故，元忠具述其由。御史曰：「此房近日迁耶？」曰：「无别迁。」元忠曰：「当为开窗出气，故不迁耳。」左右欢笑殆不禁。《御史台记》（《广记》二五○）。</p></li>
</ol>
</div>
<div id="韦安石" class="section level2">
<h2>
<span class="header-section-number">59.20</span> 韦安石<a class="anchor" aria-label="anchor" href="#%E9%9F%A6%E5%AE%89%E7%9F%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-韦安石-1"></span>
神龙中，相地者僧泓师与韦安石善，尝语安石曰：「贫道近于凤栖原见一地，可二十余亩，有龙起伏形势，葬于此地者，必累世为台座。」安石曰：「老夫有别业在城南，待闲时，陪师往诣地所，问其价几何。同游林泉，又是高兴。」安石妻闻，谓曰：「公为天子大臣，泓师通阴阳术数，奈何一旦潜游郊野，又买墓地，恐祸生不测矣。」安石惧，遂止。泓叹曰：「国夫人识达先见，非贫道之所及。公若要买地，不必躬亲。」夫人曰：「欲得了义，兼地不要买。」安石曰：「舍弟縚，有中殇男未葬，便与买此地。」泓曰：「如贤弟得此地，即不得将相，位止列卿。」已而縚竟买其地，葬中殇男。縚后为太常卿礼仪使，卒官。《戎幕闲谈》（《太平广记》三八九）。</p></li>
<li><p><span id="唐轶八-韦安石-2"></span>
左仆射韦安石女适太府主簿李训。训未婚以前有一妾，成亲之后遂嫁之，已易两主。女患传尸瘦病，恐妾厌祷之，安石令河南令秦守一捉来，搒掠楚苦，竟以自诬。前后决三百以上，投井而死。不出三日，其女遂亡，时人咸以为冤魂之所致也。安石坐贬蒲州，太极元年八月卒。《朝野佥载》二。</p></li>
</ol>
</div>
<div id="苏味道" class="section level2">
<h2>
<span class="header-section-number">59.21</span> 苏味道<a class="anchor" aria-label="anchor" href="#%E8%8B%8F%E5%91%B3%E9%81%93"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-苏味道-1"></span>
见李师旦<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E6%9D%8E%E5%B8%88%E6%97%A6-1">1</a>。</p></li>
<li><p><span id="唐轶八-苏味道-2"></span>
见宋璟<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%AE%8B%E7%92%9F-1">1</a>　。</p></li>
<li><p><span id="唐轶八-苏味道-3"></span>
唐苏味道初拜相，有门人问曰：「天下方事之殷，相公何以燮和？」味道无言，但以手摸床棱而已。时谓模棱宰相也。《卢氏杂记》（《广记》二五九）《朝野佥载》（《绀珠集》三）。《唐语林》五。</p></li>
<li><p><span id="唐轶八-苏味道-4"></span>
苏味道使岭南，闻崔、马二侍御入省，因寄诗曰：「振鹭齐飞日，迁莺远听闻。明光共待漏，请鉴各披云。喜得廊庙举，嗟为台阁分。皎林怀柏悦，新幄阻兰孙。冠去神羊影，车连瑞雉群。独怜南斗外，空仰列星文。」味道富才华，代以文章著称，累迁凤阁侍郎、知政事，与张锡俱坐法，系于司刑寺。所司以上相之贵，所坐事虽轻，供待甚备。味道终不敢当，不乘马，步至系所，席地而卧，蔬食而已。锡乘马至寺，舍二品院，气色自若，帷屏饮膳，无忝平居。则天闻之，原味道而放锡于岭南。《大唐新语》八。</p></li>
<li><p><span id="唐轶八-苏味道-5"></span>
周矩为殿中侍御史，大夫苏味道待之甚薄，屡言其不了事。矩深以为恨。后味道下狱，敕矩推之，矩谓味道曰：「尝责矩不了事，今日了公事也。好答辩。」味道由是坐诛。《大唐新语》一一。</p></li>
<li><p><span id="唐轶八-苏味道-6"></span>
神龙之际，京城正月望日，盛饰灯影之会。金吾弛禁，特许夜行。贵游戚属，及下隶工贾，无不夜游。车马骈阗，人不得顾。王主之家，马上作乐以相夸竞。文士皆赋诗一章，以纪其事。作者数百人，惟中书侍郎苏味道、吏部员外郭利贞、殿中侍御史崔液三人为绝唱。味道诗曰：「火树银花合，星桥铁锁开。暗尘随马去，明月逐人来。游妓皆秾李，行歌尽落梅。金吾不禁夜，玉漏莫相催。」利贞曰：「九陌连灯影，千门度月华。倾城出宝骑，匝路转香车。烂熳唯愁晓，周旋不问家。更逢清管发，处处落梅花。」液曰：「今年春色胜常年，此夜风光正可怜。𫛛鹊楼前新月满，凤凰台上宝灯燃。」文多不尽载。《大唐新语》八。</p></li>
<li><p><span id="唐轶八-苏味道-7"></span>
苏味道三度合得三品，并辞之，则天问其故，对曰：「臣自知不合得三品。」则天遣行步，视之曰：「卿实得不合三品。」十三年中事侍郎平章事，不登三品。其后出为眉州刺史，改为益州长史，敕赐紫绶。至州日，衣紫毕，其夜暴卒。《定命录》（《广记》一四六）。</p></li>
<li><p><span id="唐轶八-苏味道-8"></span>
苏味道词亚于李峤，时称苏、李。崔融尝戏苏曰：「我词不如公有『银花合』也。」苏即答：「犹不及公『金铜钉』。」谓「今同丁令威」也。《唐语林》五。《唐诗纪事》八。</p></li>
<li><p><span id="唐轶八-苏味道-9"></span>
开元中，宰相苏味道与张昌龄俱有名，暇日相遇，互相夸诮。昌龄曰：「某诗所以不及相公者，为无『银花合』故也。」苏有《观灯》诗曰：「火树银花合，星桥铁锁开。暗尘随马去，明月逐人来。」味道云：「子诗虽无『银花合』，还有『金铜钉』。」昌龄赠张昌宗诗曰：「昔日浮丘伯，今同丁令威。」遂相与拊掌大笑。《本事诗·嘲戏》。《诗话总龟》前集四○。　案：苏味道卒于中宗时，张昌龄卒于高宗时，此事当为苏味道、崔融事。</p></li>
<li><p><span id="唐轶八-苏味道-10"></span>
见张元一<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-1">1</a>。</p></li>
</ol>
</div>
<div id="李镇恶" class="section level2">
<h2>
<span class="header-section-number">59.22</span> 李镇恶<a class="anchor" aria-label="anchor" href="#%E6%9D%8E%E9%95%87%E6%81%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-李镇恶-1"></span>
李镇恶，即赵公峤之父，选授梓州郪县令，与友人书云：「州带子号，县带妻名，由来不属老夫，并是妇儿官职。」《大唐传载》。又《广记》二四九引。</li>
</ol>
</div>
<div id="李-峤" class="section level2">
<h2>
<span class="header-section-number">59.23</span> 李　峤<a class="anchor" aria-label="anchor" href="#%E6%9D%8E-%E5%B3%A4"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-李峤-1"></span>
赞皇公李峤幼有清才，昆弟五人，皆年不过三十而卒，唯峤已长成矣。母忧之益切，诣〔袁〕天纲。天纲曰：「郎君神气清秀，而寿苦不永，恐不出三十。」其母大以为戚。峤时名振，咸望贵达，闻此言不信。其母又请袁生，致馔诊视，云：「定矣。」又请同于书斋连榻而坐寝。袁登床稳睡，李独不寝，至五更忽睡。袁适觉，视李峤无喘息，以手候之，鼻下气绝。初大惊怪，良久侦候，其出入息乃在耳中，抚而告之曰：「得矣。」遂起贺其母曰：「数候之，皆不得，今方见之矣。郎君必大贵寿，是龟息也，贵寿而不富耳。」后果如其言，则天朝拜相，而家常贫。是时帝数幸宰相宅，见峤卧青𫄟帐，帝叹曰：「国相如是，乖大国之体。」赐御用绣罗帐焉。峤寝其中，达晓不安，觉体生疾，遂自奏曰：「臣少被相人云：『不当华。』故寝不安焉。」帝叹息久之，任意用旧者。峤身材短小，鼻口都无厚相，时意不以重禄待之。其在润州也，充使宣州山采银，时妄传其暴亡，举朝伤叹。冬官侍郎张询古，峤之从舅也，闻之甚忧，使诸亲访候其实。适会南使云：「亡实矣。」询古潸然涕泗，朝士多相慰者。时有一人，称善骨法，颇得袁天纲之术。朝贵多窃问之，其人曰：「久知李舍人禄位稍薄，诸人竦听。」其人又曰：「李舍人虽有才华，而仪冠耳目鼻口，略无成就者。顷见其加朝散，已忧之矣。」众皆然之。峤竟三秉衡轴，极人臣之贵。然则峤之相难知，而天纲得之。《定命录》（《广记》二二一）。　案：李峤与袁天纲年代不相及。</p></li>
<li><p><span id="唐轶八-李峤-2"></span>
见武皇后<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html#%E5%94%90%E8%BD%B6%E4%B8%80-%E6%AD%A6%E7%9A%87%E5%90%8E-20">20</a>。</p></li>
<li><p><span id="唐轶八-李峤-3"></span>
见唐中宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E4%B8%AD%E5%AE%97-12">12</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E4%B8%AD%E5%AE%97-15">15</a>。</p></li>
<li><p><span id="唐轶八-李峤-4"></span>
见唐中宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E4%B8%AD%E5%AE%97-12">12</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E4%B8%AD%E5%AE%97-15">15</a>。</p></li>
<li><p><span id="唐轶八-李峤-5"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-91">91</a>。</p></li>
<li><p><span id="唐轶八-李峤-6"></span>
中书令李峤有三戾：性好荣迁，憎人升进；性好文学，憎人才华，性好贪浊，憎人受赂。《南部新书》丁。《唐诗纪事》一○。原出《朝野佥载》四。</p></li>
<li><p><span id="唐轶八-李峤-7"></span>
御史裴周使幽州日，见参谋姓胡，云是易州人，不记名，项有刀痕。问之，对曰：「某昔为番官，曾事特进李峤。峤奖某聪明，每有诗什，皆令收掌。常熟视谓之曰：『汝甚聪明，然命薄，少官禄。年至六十已上，方有两政。三十有重厄，不知得过否？尔后𫐘轲，不得觅身名。』」胡至三十，忽遇孙佺北征，便随入军，军败，贼刃颈不断，于积尸中卧，经一宿，乃得活。自此已后，每忆李公之言，更不敢觅官，于寺中洒扫，展转至六十。因至盐州，于刺史郭某家为客，有日者见之，谓刺史曰：「此人有官禄，今合举荐，前十月当得官。」刺史曰：「此边远下州，某无公望，岂敢辄荐举人？」俄属有恩赦，令天下刺史各举一人。其年五月，郭举此人有兵谋。至十月，策问及第，得东宫衞佐官，仍参谋范阳军事。《定命录》（《广记》一六九）。</p></li>
<li><p><span id="唐轶八-李峤-8"></span>
李赞皇峤初与李奉宸迥秀同在庙堂，奉诏为兄弟。又西祖令璋，与信安王祎同产。故赵郡、陇西二族，昭穆不定。一会中，或孙为祖，或祖为孙。《国史补》上。又《广记》一八四引。</p></li>
</ol>
</div>
<div id="房-融" class="section level2">
<h2>
<span class="header-section-number">59.24</span> 房　融<a class="anchor" aria-label="anchor" href="#%E6%88%BF-%E8%9E%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-房融-1"></span>
房融在韦后时用事，谪南海，过韶之广果寺，今之灵鹫也，有诗云：「零落嗟残命，萧条托胜因。方烧三界火，遽洗六情尘。隔岭天花发，凌空月殿新。谁怜乡国思，终此学分身。」融之文章见《楞严经》，诗止此一篇。李峤、沈、宋之流，方为律诗，谓之近体，此诗近体之祖也。《猗觉寮杂记》上。</li>
</ol>
</div>
<div id="娄师德" class="section level2">
<h2>
<span class="header-section-number">59.25</span> 娄师德<a class="anchor" aria-label="anchor" href="#%E5%A8%84%E5%B8%88%E5%BE%B7"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-娄师德-1"></span>
见袁客师<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%94%90%E8%BD%B6%E5%85%AD-%E8%A2%81%E5%AE%A2%E5%B8%88-1">1</a>。</p></li>
<li><p><span id="唐轶八-娄师德-2"></span>
娄师德为扬州江都尉，冯元常亦为尉，共见张冏藏。藏曰：「二君俱贵，冯位不如娄。冯唯取钱多，即官益进；娄若取一钱，官即落。」后冯为浚仪尉，多肆惨虐，巡察以为彊，奏授云阳尉，又缘取钱事雪，以为清彊监察。娄竟不敢取一钱，位至台辅，家极贫匮。冯位至尚书左丞，后得罪，赐自尽。娄至纳言卒。《朝野佥载》六。</p></li>
<li><p><span id="唐轶八-娄师德-3"></span>
娄师德以殿中充河源军使。永和中，破吐蕃于白羊涧，八战七胜，优诏褒美，授左骁衞郎将。高宗手诏曰：「卿有文武才干，故授卿武职，勿辞也。」累迁纳言。临终数日，寝兴不安，无故惊曰：「拊我背者谁？」侍者曰：「无所见。」乃独言，若有所争者，曰：「我寿当八十，今追我何也？」复自言，往为官误杀二人，减十年。词气若有屈伏，俄而气绝。以娄公之明恕，尚不免滥，为政者得不慎欤！《大唐新语》一一。又《广记》一二一引。《分门古今类事》二○。</p></li>
<li><p><span id="唐轶八-娄师德-4"></span>
纳言娄师德，郑州人，为兵部尚书。使并州，接境诸县令随之。日高至驿，恐人烦扰驿家，令就厅同食。尚书饭白而细，诸人饭黑而麤，呼驿长嗔之曰：「饭何为两种者？」驿客将恐，对曰：「邂逅浙米不得，死罪。」尚书曰：「卒客无卒主人，亦复何损。」遂换取麤饭食之。检校营田，往梁州，先有乡人姓娄者为屯官犯赃，都督许钦明欲决杀。令众乡人谒尚书，欲救之，尚书曰：「犯国法，师德当家儿子亦不能舍，何况渠！」明日宴会，都督与尚书俱坐，尚书曰：「闻有一人犯国法，云是师德乡里。师德实不识，但与其父为小儿时共牧牛耳。都督莫以师德宽国家法。」都督遽令脱枷至，尚书切责之曰：「汝辞父娘，求觅官职，不能谨洁，知复奈何。」将一楪槌饼与之曰：「噇却，作个饱死鬼去。」都督从此舍之。后为纳言、平章事，又检校屯田，行有日矣。咨执事早出，娄先足疾，待马未来，于光政门外横木上坐。须臾有一县令，不知其纳言也，因诉身名，遂与之并坐。令有一子远觇之，走告曰：「纳言也。」令大惊，起曰：「死罪！」纳言曰：「人有不相识，法有何死罪。」令因诉云，有左嶷，以其年老眼暗奏解，「某夜书表状亦得，眼实不暗。」纳言曰：「道是夜书表状，何故白日里不识宰相？」令大惭，曰：「愿纳言莫说向宰相，纳言南无佛不说。」公左右皆笑。使至灵州，果驿上食讫，索马，判官咨意家浆水，亦索不得，全不祇承。纳言曰：「师德已上马，与公料理。」往呼驿长，责曰：「判官与纳言何别，不与供给？索杖来。」驿长惶怖拜伏，纳言曰：「我欲打汝一顿，大使打驿将，细碎事，徒涴却名声。若向你州县道，你即不存生命。且放却。」驿将跪拜流汗，狼狈而走。娄目送之，谓判官曰：「与公踬顿之矣。」众皆怪叹。其行事皆此类。浮休子曰：司马徽、刘宽无以加也。《朝野佥载》五。又《广记》一七六引。</p></li>
<li><p><span id="唐轶八-娄师德-5"></span>
李昭德为内史，娄师德为纳言，相随入朝。娄体肥行缓，李屡顾待不即至，乃发怒曰：「叵耐杀人田舍汉！」娄闻之，反徐笑曰：「师德不是田舍汉，更阿谁是？」娄师德弟拜代州刺史，将行，谓之曰：「吾以不才，位居宰相。汝今又得州牧，叨据过分，人所嫉也，将何以全先人发肤？」弟长跪曰：「自今虽有唾某面者，某亦不敢言，但拭之而已。以此自勉，庶免兄忧。」师德曰：「此适所谓为我忧也。夫前人唾者，发于怒也。汝今拭之，是恶其唾而拭之，是逆前人怒也。唾不拭将自干，何若笑而受之？」武后之年，竟保其宠禄，率是道也。《隋唐嘉话》下。《广记》一七六引作《国史异纂》。《唐语林》三。《大唐新语》七。《独异志》中。</p></li>
<li><p><span id="唐轶八-娄师德-6"></span>
娄师德弱冠进士擢第。上元初，吐蕃强盛，诏募猛士以讨之，师德以监察御史应募。高宗大悦，授朝散大夫，专总边任。前后四十余年，恭勤接下，孜孜不怠，而朴忠沉厚，心无适莫。狄仁杰入相也，师德密荐之。及为同列，颇轻师德，频挤之外使。师德知之而不憾。则天觉之，问仁杰曰：「师德贤乎？」对曰：「为将谨守，贤则臣不知？」又问：「师德知人乎。」对曰：「臣尝同官，未闻其知人。」则天曰：「朕之用卿，师德实荐也，亦可谓知人矣。」仁杰大惭而退，叹曰：「娄公盛德，我为其所容，莫窥其际也。」《大唐新语》七。《唐会要》五三。</p></li>
<li><p><span id="唐轶八-娄师德-7"></span>
狄梁公与娄师德同为相，狄公排斥师德非一日。则天问狄公曰：「朕大用卿，卿知所自乎？」对曰：「臣以文章直道进身，非碌碌因人成事。」则天久之曰：「朕比不知卿，卿之遭遇，实师德之力。」因命左右取筐箧，得十许通荐表，以赐梁公。梁公阅之，恐惧引咎，则天不责。出于外曰：「吾不意为娄公所涵，而娄公未尝有矜色。」《唐语林》三。</p></li>
<li><p><span id="唐轶八-娄师德-8"></span>
娄师德位贵而性通豁，尤善捧腹大笑，人谓师德为「齿牙春色」。《清异录》下。</p></li>
<li><p><span id="唐轶八-娄师德-9"></span>
则天禁屠杀颇切，吏人弊于蔬菜。师德为御史大夫，因使至于陕，厨人进肉，师德曰：「敕禁屠杀。何为有此？」厨人曰：「豺咬杀羊。」师德曰：「大解事豺。」乃食之。又进鲙，复问：「何为有此？」厨人复曰：「豺咬杀鱼。」师德因大叱之：「智短汉，何不道是獭？」厨人即云是獭。师德亦为荐之。《御史台记》（《广记》四九三）。《实宾录》一○。</p></li>
<li><p><span id="唐轶八-娄师德-10"></span>
见张元一<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-1">1</a>。</p></li>
</ol>
</div>
<div id="唐休璟" class="section level2">
<h2>
<span class="header-section-number">59.26</span> 唐休璟<a class="anchor" aria-label="anchor" href="#%E5%94%90%E4%BC%91%E7%92%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-唐休璟-1"></span>
唐休璟为灵武大总管，谙练边事，自碣石西逾四镇，绵亘万里，山川要害皆记在目前。先是突厥与诸蕃相攻，安西道绝。表奏押至，则天令宰臣商度事宜。休璟俄顷草奏，便施行。居十余日，安西道果奏请兵马应接，程期一如所画。则天谓休璟曰：「恨用卿晚。」乃委以政事，谓魏元忠等曰：「休璟谙练边事，卿等十当一也。」《大唐新语》八。《谭宾录》（《广记》一八九）。</li>
</ol>
</div>
<div id="张仁愿" class="section level2">
<h2>
<span class="header-section-number">59.27</span> 张仁愿<a class="anchor" aria-label="anchor" href="#%E5%BC%A0%E4%BB%81%E6%84%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-张仁愿-1"></span>
张仁亶幼时贫乏，恒在东都北市寓居。有阎庚者，马牙荀子之子也，好善自喜，慕仁亶之德，恒窃父资，以给其衣食，亦累年矣。荀子每怒庚云：「汝商贩之流，彼才学之士，于汝何有，而破产以奉？」仁亶闻其辞，谓庚曰：「坐我累君，今将适诣白鹿山，所劳相资，不敢忘也。」庚久为仁亶胥附之友，心不忍别，谓仁亶曰：「方愿志学，今欲皆行。」仁亶奇有志，许焉。庚乃私备驴马粮食同去。《广异记》（《广记》三二八）。　案：仁亶，张仁愿之本名。</p></li>
<li><p><span id="唐轶八-张仁愿-2"></span>
朔方总管张仁亶好杀。时有突厥投化，亶乃作檄文骂默啜，言词甚不逊。书其腹背，凿其肌肤，涅之以墨，炙之以火，不胜楚痛，日夜作虫鸟鸣。然后送与默啜，识字者宣讫，脔而杀之。匈奴怨望，不敢降。《朝野佥载》二。</p></li>
<li><p><span id="唐轶八-张仁愿-3"></span>
见安禄山<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%89%E7%A6%84%E5%B1%B1-3">3</a>。</p></li>
</ol>
</div>
<div id="郭元振" class="section level2">
<h2>
<span class="header-section-number">59.28</span> 郭元振<a class="anchor" aria-label="anchor" href="#%E9%83%AD%E5%85%83%E6%8C%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-郭元振-1"></span>
郭代公年十六，入太学，与薛稷、赵彦昭为友。时有家信至，寄钱四十万以为举粮。忽有一衰服者叩门云：「五代未葬，各在一方，今欲同时举大事，乏于资财。闻公家信至，颇能相济否？」公即命以车，一时载去，略无留者，亦不问姓氏。深为赵、薛所诮。元振怡然曰：「济彼大事，亦何诮焉！」其年，为粮食断绝，竟不成举。《唐摭言》四。又《广记》一六六引。《寓简》四。</p></li>
<li><p><span id="唐轶八-郭元振-2"></span>
郭代公十八擢第；其年冬，制入高等。《唐摭言》三。</p></li>
<li><p><span id="唐轶八-郭元振-3"></span>
郭元振少时，美风姿，有才艺，宰相张嘉贞欲纳为婿。元振曰：「知公门下有女五人，未知孰陋。事不可仓卒，更待忖之。」张曰：「吾女各有姿色，即不知谁是匹偶。以子风骨奇秀，非常人也，吾欲令五女各持一丝，幔前使子取便牵之，得者为婿。」元振欣然从命，遂牵一红丝线，得第三女，大有姿色，后果然随夫贵达也。《开元天宝遗事》上。　案：《容斋随笔》一有辨正之言。</p></li>
<li><p><span id="唐轶八-郭元振-4"></span>
郭元振家状：元振为通泉县尉，前后掠买所部千余人，以遗宾客，百姓告之。武后闻之，使籍其家，唯有书数百卷。后令问其资财所在，知皆以济人，于是奇而免之。召见，大惬圣旨，并令口占《古剑歌》进。天后奇之，命缮写赐诸学士。歌曰：「君不见昆吾铁冶飞炎烟，红光紫气俱赫然。良工锻炼经几年，铸得宝剑名龙泉。颜色如霜雪，良工咨嗟叹奇绝。琉璃匣里吐莲花，错镂金环生明月。正逢天下无飞尘，幸得周防君子身。精光黯黯青蛇色，文章片片绿龟鳞。非直结交游侠子，亦尝亲得英雄人。何言中路遭弃捐，零落湮沦古狱边。虽复沈埋无所用，犹能夜夜气冲天。」《唐书》（《广卓异记》三）。《唐摭言》四。</p></li>
<li><p><span id="唐轶八-郭元振-5"></span>
郭尚书元振，始为梓州射洪令，征求无厌，至掠部人卖为奴婢者甚众。武后闻之，使籍其家，唯有书数百卷。后令问资财所在，知皆以济人，于是奇而免之。后为凉州都督，路不拾遗。藩国闻其风，多请朝献。自国家善为凉州者，郭居其最。《隋唐嘉话》下。《唐语林》二。</p></li>
<li><p><span id="唐轶八-郭元振-6"></span>
郭元振为凉州都督。先是凉州南北不过四百余里，吐蕃、突厥二寇频至城下，百姓苦之。元振于南界硖石置和戎城，北界碛中置白停军，控其路要，遂拓州境一千五百里。自是虏不复纵。又令甘州刺史李汉通置屯田，尽水陆之利。往年粟麦斛至数千，及元振为都督，一缣易数千斛，军粮积数十年，牛羊被野，路不拾遗。至凉州五年，夷夏畏慕。《大唐新语》四。</p></li>
<li><p><span id="唐轶八-郭元振-7"></span>
郭代公元振为西凉州牧，时西蕃酋帅乌质勒强盛，元振为之立语。俄顷雪下盈尺，质勒既老，久立，归而遂死。人谓诡杀乌质勒。《南部新书》甲。</p></li>
<li><p><span id="唐轶八-郭元振-8"></span>
冯嘉宾为中丞，神龙中，起复，持节甘、凉。时郭元振都督凉州，奏中书令宗楚客受婆葛金两石，请绍封为可汗。楚客憾之，既用事，时议云委嘉宾与侍御史吕守素按元振。元振窃知之，乃讽番落害嘉宾于驿中，获函中敕，云「元振父亡，匿不发丧，至是为发之，仍按其不臣之状，便诛之」。元振以为伪敕，具以闻。《御史台记》（《通鉴考异》一二）。</p></li>
<li><p><span id="唐轶八-郭元振-9"></span>
郭元振落梅妆阁，有婢数十人。客至则拖鸳鸯撷裙衫，一曲终则赏以糖鸡卵，明其声也。宴罢散九和握香。《叙闻录》（《云仙杂记》一）。</p></li>
<li><p><span id="唐轶八-郭元振-10"></span>
郭代公爱姬薛氏，贮食物以散风奁，收妆具以染花奁。《品物类聚记》（《云仙杂记》三）。</p></li>
<li><p><span id="唐轶八-郭元振-11"></span>
相有二亲：代国郭元振。谨按李邕撰行状云：「自我有唐受宰相臣，未有二亲存者，惟元振而已。」《卓异记》。</p></li>
</ol>
</div>
<div id="徐敬业" class="section level2">
<h2>
<span class="header-section-number">59.29</span> 徐敬业<a class="anchor" aria-label="anchor" href="#%E5%BE%90%E6%95%AC%E4%B8%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-徐敬业-1"></span>
见李𪟝19。</p></li>
<li><p><span id="唐轶八-徐敬业-2"></span>
徐敬业年十余岁，好弹射。英公每曰：「此儿相不善，将赤吾族。」射必溢镝，走马若灭，老骑不能及。英公尝猎，命敬业入林趁兽，因乘风纵火，意欲杀之。敬业知无所避，遂屠马腹，伏其中，火过，浴血而立，英公大奇之。《酉阳杂俎》前集一二。《唐语林》二。</p></li>
<li><p><span id="唐轶八-徐敬业-3"></span>
高宗时，蛮群聚为寇，讨之辄不利，乃以徐敬业为刺史。州发卒郊迎，敬业尽放令还，单骑至府。贼闻新刺史至，皆缮理以待。敬业一无所问，他事已毕，方曰：「贼皆安在？」曰：「在南岸。」乃从一二佐史而往，观者莫不骇愕。贼初持兵觇望，见船中无所有，乃闭营藏隐。敬业直入其营内，使告曰：「国家知君等为贪吏所苦，非有他恶，可悉归田里。后去者为贼。」唯召其魁帅，责以早降之意，各杖数十而遣之，境内肃然。其祖英公闻之，壮其胆略，曰：「吾不办此，然破我家者必此儿。」《隋唐嘉话》中。又《广记》一六九引作《国史异纂》。《唐语林》三。</p></li>
<li><p><span id="唐轶八-徐敬业-4"></span>
永淳之后，天下皆唱「杨柳，杨柳，漫头𫘞」。后徐敬业犯事，出柳州司马，遂作伪敕，自授扬州司马，杀长史陈敬之，据江淮反。使李孝逸讨之，斩业首，驿马𫘞入洛。「杨柳，杨柳，漫头𫘞」，此其应也。《朝野佥载》一。</p></li>
<li><p><span id="唐轶八-徐敬业-5"></span>
唐则天朝，徐敬业扬州作乱。则天讨之，军败而遁。敬业竟养一人，貌类于己，而宠遇之。及敬业败，擒得所养者，斩其元以为敬业。而敬业实隐大孤山，与同伴数十人结庐不通人事，乃削发为僧，其侣亦多削发。天宝初，有老僧法名住括，年九十余，与弟子至南岳衡山寺访诸僧而居之。月余，忽集诸僧徒，忏悔杀人罪咎。僧徒异之。老僧曰：「汝颇闻有徐敬业乎？则吾身也。吾兵败，入于大孤山，精勤修道。今命将终，故来此寺，令世人知吾已证第四果矣。」因自言死期。果如期而卒，遂葬于衡山。《纪闻》（《广记》九一）。</p></li>
<li><p><span id="唐轶八-徐敬业-6"></span>
南岳天柱寺，僧道相居。寺之西岭枯木中，其徒常数百人。李邕见之，曰：「昔徐敬业败走入海，李孝逸使别将追之不得，乃斩类敬业者，献其首。和尚识此人否？」师曰：「始以足下为洞悟物理，今乃暗于事机如是。」师将终，召门弟子曰：「予本姓徐，国初有大功，逃难至此。」言讫而终。乃敬业也。沈拾遗为作碑，不敢正言，乃云徐敬业昆弟。《树萱录》（《类说》一三）。</p></li>
</ol>
</div>
<div id="武承嗣" class="section level2">
<h2>
<span class="header-section-number">59.30</span> 武承嗣<a class="anchor" aria-label="anchor" href="#%E6%AD%A6%E6%89%BF%E5%97%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-武承嗣-1"></span>
见乔知之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E4%B9%94%E7%9F%A5%E4%B9%8B-1">1</a>。</li>
</ol>
</div>
<div id="武三思" class="section level2">
<h2>
<span class="header-section-number">59.31</span> 武三思<a class="anchor" aria-label="anchor" href="#%E6%AD%A6%E4%B8%89%E6%80%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-武三思-1"></span>
见张易之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%93%E4%B9%8B-2">2</a>、张昌宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%8C%E5%AE%97-2">2</a>。</p></li>
<li><p><span id="唐轶八-武三思-2"></span>
见张易之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%93%E4%B9%8B-4">4</a>。</p></li>
<li><p><span id="唐轶八-武三思-3"></span>
武三思既废五王，虑为后患，乃令宣州司功参军郑愔告张柬之与王同皎同谋反，又令人阴疏韦后秽行，牓于天津桥，请行废黜。中宗大怒，付执政按之。诸相皆佯假寐，唯李峤、韦巨源、杨再思遽出承制，攘袂于其间。遂命御史大夫李承嘉深竟其事。承嘉奏云：「柬之等令人密为此牓，虽托废皇后为名，实有危君之计。请加族诛。」中宗大怒，遽令法司结罪。又讽皇太子上表，请夷柬之等三族。中书舍人崔湜又劝三思尽杀之，绝其归望。三思问谁可使者，湜荐表兄周利贞，先为桓、景所恶，贬嘉州司马。三思即以利贞为南海都督，令矫诏杀之。唯桓彦范于竹槎上曳，肉尽而死。初，柬之惧三思谗，引湜以为耳目，自使伺其动静。湜反党三思以图柬之等。君子知湜之不免耳。《大唐新语》一二。</p></li>
<li><p><span id="唐轶八-武三思-4"></span>
内官过武三思宅，三思曲意祗承，恣其所欲。装束少年男子，衣以罗绮，出入行觞，驰驱不食，淫戏忘反，倡荡不归。争称三思之忠节，共誉三思之才贤。外受来婆之奸，内搆逆韦之衅。《朝野佥载》（张本《说郛》二）。</p></li>
<li><p><span id="唐轶八-武三思-5"></span>
梁王武三思，唐神龙初改封德靖王。谶者言：「『德靖』，『鼎贼』也。」果有窥鼎之志，被郑克等斩之。《朝野佥载》一。</p></li>
</ol>
</div>
<div id="武懿宗" class="section level2">
<h2>
<span class="header-section-number">59.32</span> 武懿宗<a class="anchor" aria-label="anchor" href="#%E6%AD%A6%E6%87%BF%E5%AE%97"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-武懿宗-1"></span>
周默啜之陷恒、定州，和亲使杨齐庄勅授三品，入匈奴，遂没贼。将至赵州，褒公段瓒同没，唤庄共出走。庄惧，不敢发，瓒遂先归。则天赏之，复旧任。齐庄寻至，勅付河内王懿宗鞫问。庄曰：「昔有人相庄，位至三品，有刀箭厄。庄走出被赶，斫射不死，走得脱来，愿王哀之。」懿宗性酷毒，奏庄初怀犹豫，请杀之，勅依。引至天津桥南，于衞士铺鼓格上缚磔手足。令段瓒先射，三发皆不中；又段瑾射之，中。又令诸司百官射，箭如猬毛，仍气殜殜然微动。即以刀当心直下，破至阴，割取心掷地，仍趌趌跳数十回。懿宗忍毒如此。《朝野佥载》二。</p></li>
<li><p><span id="唐轶八-武懿宗-2"></span>
则天朝，契丹寇河北，武懿宗将兵讨之，畏懦不进。比贼退散后，乃奏沧、瀛等州诖误者数百家。左拾遗王永礼廷折之曰：「素无良吏教习，城池又不完固，遇贼畏惧，苟从之以求生，岂其素有背叛之心耶？懿宗拥兵数万，闻贼辄退走，失城邑，罪当诛戮。今乃移祸草泽诖误之人以自解，岂为官之道！请斩懿宗，以谢河北百姓。」懿宗惶惧，诸诖误者悉免。《大唐新语》二。</p></li>
<li><p><span id="唐轶八-武懿宗-3"></span>
见张元一<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%BC%A0%E5%85%83%E4%B8%80-1">1</a>。</p></li>
<li><p><span id="唐轶八-武懿宗-4"></span>
周则天内宴甚乐，河内王懿宗忽然起奏曰：「臣急告君，子急告父。」则天大惊，引问之，对曰：「臣封物承前府家自征，近敕州县征送，太有损折。」则天大怒，仰观屋椽良久，曰：「朕诸亲饮正乐，汝是亲王，为三二百户封几惊杀我。不堪作王。」令曳下。懿宗免冠拜伏，诸王救之曰：「懿宗愚钝，无意之失。」上乃释之。《朝野佥载》四。</p></li>
</ol>
</div>
<div id="武攸宁" class="section level2">
<h2>
<span class="header-section-number">59.33</span> 武攸宁<a class="anchor" aria-label="anchor" href="#%E6%AD%A6%E6%94%B8%E5%AE%81"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-武攸宁-1"></span>
建昌王武攸宁别置勾使，法外枉征财物，百姓破家者十而九，告冤于天，吁嗟满路。为大库长百步，二百余间，所征获者贮在其中。天火烧之，一时荡尽，众口所呪。攸宁寻患足肿，粗于瓮，其酸楚不可忍，数月而终。《朝野佥载》二。《广记》一二六。</li>
</ol>
</div>
<div id="武攸緖" class="section level2">
<h2>
<span class="header-section-number">59.34</span> 武攸緖<a class="anchor" aria-label="anchor" href="#%E6%AD%A6%E6%94%B8%E7%B7%96"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-武攸緖-1"></span>
武攸緖，天后从子。年十四，潜于长安市中卖卜，一处不过五六日。因徙升中岳，遂隐居，服赤箭、伏苓。贵人王公所遗鹿裘藤器，上积尘萝，弃而不用。晚年肌肉始尽，目有紫光，昼见星月，又能辨数里外语。安乐公主出降，上遣玺书召，令勉受国命，暂屈高标。至京，亲贵候谒，寒温之外，不交一言。封国公，及还山，敕学士赋诗送之。《酉阳杂俎》前集二。</li>
</ol>
</div>
<div id="杨廷玉" class="section level2">
<h2>
<span class="header-section-number">59.35</span> 杨廷玉<a class="anchor" aria-label="anchor" href="#%E6%9D%A8%E5%BB%B7%E7%8E%89"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-杨廷玉-1"></span>
见武皇后<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html#%E5%94%90%E8%BD%B6%E4%B8%80-%E6%AD%A6%E7%9A%87%E5%90%8E-39">39</a>。</li>
</ol>
</div>
<div id="张易之" class="section level2">
<h2>
<span class="header-section-number">59.36</span> 张易之<a class="anchor" aria-label="anchor" href="#%E5%BC%A0%E6%98%93%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-张易之-1"></span>
张易之、昌宗初入朝，官位尚卑，谄附者乃呼为五郎、六郎，自后因以成俗。《隋唐嘉话》下。又《广记》一八八引作《国史异纂》。</p></li>
<li><p><span id="唐轶八-张易之-2"></span>
天后梁王武三思为张易之作传，云是王子晋后身。于缑氏山立庙，词人才子佞者为诗以咏之，舍人崔融为最。周年，易之族，佞者并流于岭南。《朝野佥载》五。</p></li>
<li><p><span id="唐轶八-张易之-3"></span>
张易之、昌宗目不识字，手不解书，谢表及和御制皆谄附者为之。所进《三教珠英》，乃崔融、张说辈之作，而易之窃名为首。《朝野佥载》（《后村诗话》续集三）。</p></li>
<li><p><span id="唐轶八-张易之-4"></span>
张易之、昌宗命画工图武三思、李峤、苏味道等十八人形像为《高士图》。《续世说》（《类说》三一）。</p></li>
<li><p><span id="唐轶八-张易之-5"></span>
天后朝，张易之奏召天下画工修内库图画，因使工人各推所长，锐意模写，仍旧装背，一毫不差。其真者多归易之。《历代名画记》一。又《御览》七五一引。</p></li>
<li><p><span id="唐轶八-张易之-6"></span>
张易之初造一大堂甚壮丽，计用数百万。红粉泥壁，文柏帖柱，琉璃沉香为饰。夜有鬼书其壁曰「能得几时」，令削去，明日复书之。前后六七，易之乃题其下曰「一月即足」，自是不复更书。经半年，易之籍没，入官。《朝野佥载》六。</p></li>
<li><p><span id="唐轶八-张易之-7"></span>
张易之为母阿臧造七宝帐，金银、珠玉、宝贝之类罔不毕萃，旷古以来，未曾闻见。铺象牙床，织犀角簟，鼲貂之褥，蛩蟁之氊，汾晋之龙须、河中之凤翮以为席。阿臧与凤阁侍郎李迥秀通，逼之也。同饮以盌盏一双，取其常相逐。迥秀畏其盛，嫌其老，乃荒饮无度，昏醉是常，频唤不觉。出为衡州刺史。易之败，阿臧入官，迥秀被坐，降为衞州长史。《朝野佥载》三。</p></li>
<li><p><span id="唐轶八-张易之-8"></span>
周张易之为控鹤监，弟昌宗为秘书监，昌仪为洛阳令，竞为豪侈。易之为大铁笼，置鹅鸭于其内，当中取起炭火，铜盆贮五味汁，鹅鸭绕火走，渴即饮汁，火炙痛即回，表里皆熟，毛落尽，肉赤烘烘乃死。昌宗活拦驴于小室内，起炭火，置五味汁如前法。昌仪取铁橛钉入地，缚狗四足于橛上，放鹰鹞活按其肉食，肉尽而狗未死，号叫酸楚，不复可听。易之曾过昌仪，忆马肠，取从骑破脇取肠，良久乃死。后诛易之、昌宗等，百姓脔割其肉，肥白如猪肪，煎炙而食。昌仪打双脚折，抉取心肝而后死，斩其首送都。谚云「走马报」。《朝野佥载》二。</p></li>
<li><p><span id="唐轶八-张易之-9"></span>
天后时，谣言曰：「张公吃酒李公醉。」张公者，斥易之兄弟也；李公者，言李氏大盛也。《朝野佥载》一。《演繁露》续集二。　案：「李氏大盛」，《演繁露》作「李氏不盛」。</p></li>
<li><p><span id="唐轶八-张易之-10"></span>
周垂拱已来，《苾拏儿》歌词皆是邪曲。后张易之小名苾拏。《朝野佥载》一。</p></li>
</ol>
</div>
<div id="张昌宗" class="section level2">
<h2>
<span class="header-section-number">59.37</span> 张昌宗<a class="anchor" aria-label="anchor" href="#%E5%BC%A0%E6%98%8C%E5%AE%97"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-张昌宗-1"></span>
见张易之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%93%E4%B9%8B-1">1</a>　。</p></li>
<li><p><span id="唐轶八-张昌宗-2"></span>
张昌宗之贵也，武三思谓之王子晋后身，为诗以赠之。诗至今犹传。《隋唐嘉话》下。又《广记》一八八引作《国史异纂》。</p></li>
<li><p><span id="唐轶八-张昌宗-3"></span>
见狄仁杰<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E7%8B%84%E4%BB%81%E6%9D%B0-29">29</a>。</p></li>
<li><p><span id="唐轶八-张昌宗-4"></span>
见杨再思<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E6%9D%A8%E5%86%8D%E6%80%9D-2">2</a>。</p></li>
<li><p><span id="唐轶八-张昌宗-5"></span>
见吉顼<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%90%89%E9%A1%BC-4">4</a>。</p></li>
<li><p><span id="唐轶八-张昌宗-6"></span>
见张易之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%93%E4%B9%8B-8">8</a>。</p></li>
<li><p><span id="唐轶八-张昌宗-7"></span>
见武皇后<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html#%E5%94%90%E8%BD%B6%E4%B8%80-%E6%AD%A6%E7%9A%87%E5%90%8E-64">64</a>。</p></li>
</ol>
</div>
<div id="张昌期" class="section level2">
<h2>
<span class="header-section-number">59.38</span> 张昌期<a class="anchor" aria-label="anchor" href="#%E5%BC%A0%E6%98%8C%E6%9C%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-张昌期-1"></span>
张易之兄弟骄贵，彊夺庄宅、奴婢、姬妾不可胜数。昌期于万年县街内行，逢一女人，婿抱儿相逐。昌期马鞭拨其头巾，女妇骂之。昌期顾谓奴曰：「横驮将来。」婿投匦三四状，并不出。昌期捉送万年县，诬以他罪，决死之。昌仪常谓人曰：「丈夫当如此：今时千人推我不能倒；及其败也，万人擎我不能起。」俄而事败，兄弟俱斩。《朝野佥载》（《广记》二六三）。</p></li>
<li><p><span id="唐轶八-张昌期-2"></span>
汝州刺史张昌期，易之弟也，恃宠骄贵，酷暴群僚。梁县有人白，云有白鹊见，昌期令司户杨楚玉捕之。部人有鹞子七十笼，令以蜡涂爪。至林见白鹊，有群鹊随之，见鹞迸散，惟白者存焉。鹞竦身取之，一无损伤，而笼送之。昌期笑曰：「此鹊赎君命也。」玉叩头曰：「此天活玉，不然投河赴海，不敢见公。」拜谢而去。《朝野佥载》四。</p></li>
</ol>
</div>
<div id="张昌仪" class="section level2">
<h2>
<span class="header-section-number">59.39</span> 张昌仪<a class="anchor" aria-label="anchor" href="#%E5%BC%A0%E6%98%8C%E4%BB%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-张昌仪-1"></span>
张昌仪为洛阳令，借易之权势，属官无不允者。风声鼓动，有一人姓薛，赍金五十两遮而奉之。仪领金，受其状，至朝堂，付天官侍郎张锡。数日失状，以问仪，仪曰：「我亦不记，得有姓薛者即与。」锡检案内姓薛者六十余人，并令与官。其蠹政也如此。《朝野佥载》三。</p></li>
<li><p><span id="唐轶八-张昌仪-2"></span>
张昌仪兄弟，恃易之、昌宗之宠，所居奢溢，逾于王主。末年有人题其门曰：「一絇丝，能得几日络？」昌仪见之，遽命笔书其下曰：「一日即足。」无何而祸及。《随唐嘉话》下。《广记》一八八引作《国史异纂》。</p></li>
<li><p><span id="唐轶八-张昌仪-3"></span>
张昌仪兄弟，恃易之、昌宗之宠，请托如市，甲第奢侈。李湛曰：「此海市蜃楼比耳，岂长久计耶！」未几祸及。《隋唐遗事》（《古今事文类聚》别集一九、《古今合璧事类备要》续集三八）。</p></li>
<li><p><span id="唐轶八-张昌仪-4"></span>
见张易之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%BC%A0%E6%98%93%E4%B9%8B-8">8</a>。</p></li>
</ol>
</div>
<div id="薛怀义" class="section level2">
<h2>
<span class="header-section-number">59.40</span> 薛怀义<a class="anchor" aria-label="anchor" href="#%E8%96%9B%E6%80%80%E4%B9%89"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-薛怀义-1"></span>
周证圣元年，薛师名怀义造功德堂一千尺于明堂北。其中大像高九百尺，鼻如千斛船，中容数十人并坐，夹纻以漆之。五月十五，起无遮大会于朝堂。掘地深五丈，以乱彩为宫殿台阁，屈竹为胎，张施为桢盖。又为大像金刚，并坑中引上，诈称从地涌出。又刺牛血画作大像头，头高二百尺，诳言薛师膝上血作之，观者填城溢郭，士女云会。内载钱抛之，更相踏藉，老少死者非一。至十六日，张像于天津桥南，设斋。二更，功德堂火起，延及明堂，飞焰冲天，洛城光如昼日。其堂作仍未半，已高七十余尺，又延烧金银库，铁汁流液，平地尺余，人不知错入者，便即焦烂。其堂煨烬，尺木无遗。至晓，乃更设会，暴风欻起，裂血像为数百段。《朝野佥载》五。</p></li>
<li><p><span id="唐轶八-薛怀义-2"></span>
武后临朝，薜怀义势倾当时，虽王主皆下之。苏良嗣仆射遇诸朝，怀义偃蹇不为礼，良嗣大怒，使左右牵拽，搭面数十。武后知曰：「阿师当向北门出入，南衙宰相往来，勿犯他。」《隋唐嘉话》下。</p></li>
<li><p><span id="唐轶八-薛怀义-3"></span>
见周矩<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E5%91%A8%E7%9F%A9-2">2</a>。</p></li>
<li><p><span id="唐轶八-薛怀义-4"></span>
见宗楚客<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html#%E5%94%90%E8%BD%B6%E5%8D%81-%E5%AE%97%E6%A5%9A%E5%AE%A2-1">1</a>。</p></li>
</ol>
</div>
<div id="惠-范" class="section level2">
<h2>
<span class="header-section-number">59.41</span> 惠　范<a class="anchor" aria-label="anchor" href="#%E6%83%A0-%E8%8C%83"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-惠范-1"></span>
周有婆罗门僧惠范，奸矫狐魅，挟邪作蛊，咨趄鼠黠，左道弄权。则天以为圣僧，赏赉甚重，太平以为梵王，接纳弥优，生其羽翼，长其光价。孝和临朝，常乘官马，往还宫掖。太上登极，从以给使，出入禁门，每入即赐绫罗、金银器物。气岸甚高，风神傲诞，内府珍宝，积在僧家。矫说祅祥，妄陈祸福。神武斩之，京师称快。《朝野佥载》五。</p></li>
<li><p><span id="唐轶八-惠范-2"></span>
见魏传弓<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html#%E5%94%90%E8%BD%B6%E5%8D%81-%E9%AD%8F%E4%BC%A0%E5%BC%93-2">2</a>。</p></li>
<li><p><span id="唐轶八-惠范-3"></span>
见薛登<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html#%E5%94%90%E8%BD%B6%E5%8D%81-%E8%96%9B%E7%99%BB-1">1</a>。</p></li>
<li><p><span id="唐轶八-惠范-4"></span>
见唐睿宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%9D%BF%E5%AE%97-9">9</a>。</p></li>
</ol>
</div>
<div id="来俊臣" class="section level2">
<h2>
<span class="header-section-number">59.42</span> 来俊臣<a class="anchor" aria-label="anchor" href="#%E6%9D%A5%E4%BF%8A%E8%87%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-来俊臣-1"></span>
来俊臣、侯思止、王弘义、郭霸等数十人为推官。俊臣父操，与乡人蔡本善。本与操樗蒱，赢本钱数十万，本无以酧，遂将其妻冯折。及至操家，已有娠，而产俊臣。于禾州犯盗，遂因密告，则天以为忠，累拜侍御史。《神异经》（《广记》二六八）。</p></li>
<li><p><span id="唐轶八-来俊臣-2"></span>
来俊臣，雍人也。父操，松州长史。俊臣少诡谲无赖，反复险诐，残忍荒慝，举世无比。则天朝，罗告诸王贵臣，授朝散大夫。拜侍御史。按制狱，少不会意者，必牵引之，前后坐族灭千余家。朝廷累息，无敢言者，道路以目。与侍御史王弘义、侯思止腹心，罗告衣冠，无间春夏，诛斩人不绝。时于丽景门内置制狱，亦号为新开门，但入新开门，百不全一。弘义戏谓丽景门为例竟门，言入此门例竟也。俊臣与其党朱南山等十余辈，造《告密罗织经》数千言，皆有条贯支节张本，布置事状由緖。令其党告之，或投匦以闻，则天多委俊臣按问。俊臣别造枷，号为突地吼。遭其枷者，轮转于地，斯须闷绝矣。又作枷有十，号棒名见即承。复有铁圈笼头，当讯囚，圈中下楔。其余名号数十，大略如此也。囚人无贵贱，必先列枷棒于地，召囚前曰：「此是作具。」见之魂胆飞越，无不自诬者。则天重其爵赏以酬之，故更竞劝为酷矣。由是告密之徒，纷然道路，名流僶俛，阅日而已。朝士因朝，默遭掩袭，至于族灭。与其家诀曰：「不知重相见否。」天授中，春官尚书狄仁杰、天官侍郎任令晖、文昌左丞卢献等五人，并为其罗告。俊臣既以族人家为功，欲引人承反，乃奏请降勅：一问即承，同首例得减死。以脇仁杰等，令承反。杰欵曰：「大周革命，万物惟新，唐室旧臣，甘从诛戮。反是实。」俊臣乃少宽之。其判官王德寿谓杰曰：「尚书事已尔，且得减死。寿今业已受驱策，意欲求少阶级，凭尚书牵杨执柔可乎？」杰曰：「若之何？」寿曰：「尚书昔在春官，执柔任某司员外，引之可也。」杰曰：「皇天后土，遣狄仁杰行此事耶？」以头触柱，血流被面，德寿惧而谢焉。仁杰既承反，所司待日行刑，不复严防，得凭守者求笔砚，折被头帛书之，叙冤苦，置于绵衣中。遣谓德寿曰：「时方热，请付家人去其绵。」德寿不复疑也。家人得衣中书，杰子光远持之称变，得召见。则天览之惘然，召问俊臣曰：「卿言仁杰等承反，今其子弟讼冤，何也？」俊臣曰：「此等何能自伏其罪？臣寝处之甚安，亦不去其巾带。」则天令通事舍人周綝往视之，俊臣遂命狱人，令假杰等巾带，行立于西，命綝视之。惧俊臣，莫敢西顾，但视东唯诺而已。俊臣令綝少留，附进状，乃令判官妄为杰等作谢死表，代署而进之。凤阁侍郎乐思诲男，年八九岁，其家已族，且隶于司农，上变得召见，言俊臣等苛毒，愿陛下假条反状以付之，无大小皆如状矣。则天意少解，乃召见杰等曰：「卿承反何也？」杰等曰：「向不承，已死于枷棒矣。」则天曰：「何为作谢死表？」杰等曰：「无。」因以表示之，乃知其代署，因释此五家。俊臣复奏大将军张干勗、大将军给使范云仙于洛阳牧院，虔勗等不堪苦，自讼于国有功，言辞颇厉，俊臣命衞士乱刀斫杀之。云仙亦言历事先朝，称使司冤苦，俊臣命截去其舌。士庶破胆，无敢言者。俊臣累坐赃，出同州参军，逼夺同列参军妻，仍辱其母，莫敢言者。寻授河南尉，累迁太仆卿，则天赐其奴婢十人，当受于司农。时西番酋长大将军斛瑟罗，家有细婢，善歌舞，俊臣且止司农赐，令其党罗告斛瑟罗反，将图其婢。诸酋长诣阙，割耳剺面讼冤者数十人，乃得不族。时綦连耀与刘思礼等有议，长安尉吉顼知之，以语俊臣，俊臣发之，连坐族者数十。俊臣恃擅其功，复罗遘顼，顼得召见庭诉，仅而免。俊臣先逼取太原王庆诜女。俊臣素与河东衞遂忠有旧，忠名行虽不著，然好学，有词辨。酒酣诣俊臣，俊臣方与妻族宴集，应门者妄云：「已出矣。」遂忠知妄，入其家，慢骂辱之。俊臣耻其亲族，命殴击反接。既而免之，自此搆隙。俊臣将罗告武氏诸伪王及太平公主、张易之等，遂忠发之，则天屡保持，而诸武及公主可惧，共毁之，乃弃市。国人无少长皆怨恨，竞剐其肉，斯须而尽。则天觉悟，降敕曰：「来俊臣闾巷小人，轻险有素。以其颇申𫄙谪，当谓微効欵诚。诸王等磐石宗枝，必期毁败；南北衙文武将相，咸拟倾危。宜加赤族之诛，以雪苍生之愤。」既族之，无问士庶男女，相庆于道路，咸曰：「自此后卧，乃背得著床。不尔，朝不谋夕矣。」《御史台记》（《广记》二六七）《大唐新语》一二。《神异经》（《广记》二六八）。</p></li>
<li><p><span id="唐轶八-来俊臣-3"></span>
周兴、来俊臣等，罗告天下衣冠，遇族者不可胜纪。俊臣案诏狱，特选十个大枷，一曰定百脉，二曰喘不得，三曰突地吼，四曰着即承，五曰失魂魄，六曰实同反，七曰反是实，八曰死猪愁，九曰求即死，十曰求破家。遭其枷者，宛转于地，斯须闷绝。又有枷名尾，棒名见即承。复有铁圈笼头，名号数十，大略如此。《大唐新语》一二。《神异经》（《广记》二六八）。</p></li>
<li><p><span id="唐轶八-来俊臣-4"></span>
见周兴<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E5%91%A8%E5%85%B4-2">2</a>。</p></li>
<li><p><span id="唐轶八-来俊臣-5"></span>
载初年中，来俊臣罗织，告故庶人贤二子夜遣巫祈祷星月，呪咀不道。栲楚酸痛，奴婢妄证，二子自诬，并鞭杀之，朝野伤痛。《朝野佥载》三。</p></li>
<li><p><span id="唐轶八-来俊臣-6"></span>
刘如璿事亲以孝闻，解褐唐昌尉，累迁干封尉，为侍御史，转吏部员外。则天朝，自夏官郎中左授都城令，转南郑令，迁司仆、司农少卿、秋官侍郎。时来俊臣党人与司刑府史姓樊者不协，诬以反诛之，其子讼冤于朝堂，无敢理者，乃援刀自刳其腹。朝士莫不目而悚惕，璿不觉唧唧而泪下。俊臣奏云党恶，下诏狱。璿诉曰：「年老，因遇风而泪下。」俊臣劾之曰：「目下涓涓之泪，乍可因风？口称唧唧之声，如何取雪？」处以绞刑。则天特流于瀼州。子景宪讼冤，得征还，复秋官侍郎，辞疾，授兖州都督。好著述，文集四十卷行于代。俊臣但苛虐，无文，其劾乃郑愔之词也。《御史台记》（《广记》二六九）。《大唐新语》一二。</p></li>
<li><p><span id="唐轶八-来俊臣-7"></span>
俊臣尝以三月三日萃其党于龙门，竖石题朝士姓名以卜之，令投石遥击，倒者则先令告。至暮，投李昭德不中。《朝野佥载》（《通鉴考异》一一）。</p></li>
<li><p><span id="唐轶八-来俊臣-8"></span>
周来俊臣罗织人罪，皆先进状，勅依奏，即籍没。徐有功出死囚，亦先进状，某人罪合免，勅依，然后断雪。有功好出罪，皆先奉进止，非是自专。张汤探人主之情，盖为此也。《朝野佥载》二。</p></li>
<li><p><span id="唐轶八-来俊臣-9"></span>
来绍乃唐酷吏俊臣之裔，天禀鸷忍，以决罚为乐。尝宰郃阳，生灵困于孽手。创造铁绳千条，或有令不承，则急缚之，仍以其半搥手，往往委顿。每肆枯木之威，则百囚俱断，轰响震动一邑，时呼肉雷。《清异录》上。</p></li>
</ol>
</div>
<div id="周-兴" class="section level2">
<h2>
<span class="header-section-number">59.43</span> 周　兴<a class="anchor" aria-label="anchor" href="#%E5%91%A8-%E5%85%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-周兴-1"></span>
周秋官侍郎周兴推劾残忍，法外苦楚无所不为，时人号「牛头阿婆」，百姓怨谤。兴乃牓门判曰：「被告之人，问皆称枉。斩决之后，咸悉无言。」《朝野佥载》二。《实宾录》九。</p></li>
<li><p><span id="唐轶八-周兴-2"></span>
唐秋官侍郎周兴与来俊臣对推事。俊臣别奉进止鞫兴，兴不之知也。及同食，谓兴曰：「囚多不肯承，若为作法？」兴曰：「甚易也。取大瓮，以炭四面炙之，令囚人处之其中，何事不吐！」即索大瓮，以火围之，起谓兴曰：「有内状勘老兄，请兄入此瓮。」兴惶恐叩头，咸即款伏。断死，放流岭南。所破人家流者甚多，为雠家所杀。传曰「多行无礼必自及」，信哉！《朝野佥载》（《广记》一二一）。</p></li>
</ol>
</div>
<div id="索元礼" class="section level2">
<h2>
<span class="header-section-number">59.44</span> 索元礼<a class="anchor" aria-label="anchor" href="#%E7%B4%A2%E5%85%83%E7%A4%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-索元礼-1"></span>
周推事使索元礼，时人号为「索使」。讯囚作铁笼头，其头，仍加楔焉，多至脑裂髓出。又为「凤晒翅」、「猕猴钻火」等。以椽关手足而转之，并斫骨至碎。又悬囚于梁下，以石缒头。其酷法如此。元礼故胡人，薛师之假父，后坐赃贿，流死岭南。《朝野佥载》二。</p></li>
<li><p><span id="唐轶八-索元礼-2"></span>
唐索元礼为铁笼头以讯囚。后坐赃贿，不承，使人曰：「取公铁笼头。」礼即承伏。《朝野佥载》（《广记》一二一）。</p></li>
</ol>
</div>
<div id="侯思止" class="section level2">
<h2>
<span class="header-section-number">59.45</span> 侯思止<a class="anchor" aria-label="anchor" href="#%E4%BE%AF%E6%80%9D%E6%AD%A2"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-侯思止-1"></span>
唐侯思止贫穷，不能理生业，乃依事恒州参军高元礼，而无赖诡谲，无以逾也。时恒州刺史裴贞杖一判司，则天将不利王室，罗织之徒已兴矣。判司谓思止曰：「今诸王多被诛戮，何不告之？」思止因请状，遂告舒王及裴贞谋反。诏按问，并族诛，授思止游击将军。元礼惧而思媚之，引与同坐，呼为侯大，曰：「国家用人不次，若言侯大不识字，可奏云：『獬豸亦不识字，而能触邪。』」则天果曰：「欲与汝御史，人云汝不能识字。」思止以獬豸对，则天大悦，即授焉。元礼复教曰：「圣上知侯大无宅，倘以没官宅见借，可拜谢而不受。圣上必问所由，可奏云：『诸反逆人宅，恶其名，不愿坐其内。』」果如言，则天复大喜，恩赏甚优。《谭宾录》（《广记》二四〇）。《神异经》（《广记》二六八）。</p></li>
<li><p><span id="唐轶八-侯思止-2"></span>
周侍御史侯思止，醴泉卖饼食人也，罗告准例酧五品。于上前索御史，上曰：「卿不识字。」对曰：「獬豸岂识字？但为国触罪人而已。」遂授之。凡推勘，杀戮甚众，更无余语，但谓囚徒曰：「不用你书言笔语，但还我白司马。若不肯来俊，即与你孟青。」横遭苦楚非命者，不可胜数。白司马者，北邙山白司马坂也；来俊者，中丞来俊臣也；孟青者，将军孟青棒也。后坐私蓄锦，朝堂决杀之。《朝野佥载》二。</p></li>
<li><p><span id="唐轶八-侯思止-3"></span>
唐侯思止出自皂隶，言音不正，以告变授侍（书）御史，按制狱，苛酷日甚。尝按中丞魏元忠，曰：「急承白司马，不然即吃孟青。」白司马者，洛阳有坂，号曰白司马坂。孟青者，将军姓孟名青〔棒〕，曾杖杀琅琊王冲者也。思止闾巷庸人，常以此言逼诸囚。元忠辞气不屈，思止怒而倒曳之。元忠徐起曰：「我薄命，如乘恶驴而坠，脚为镫所挂，遂被贼曳耳。」思止大怒，又曳之曰：「汝拒捍制使，奏斩之。」元忠曰：「侯思止，汝今为国家御史，须识礼仪轻重。如此须魏元忠头，何不以锯截去？无为抑我反！奈何佩服朱绂，亲衔天命，不能行正道之事，乃言『白司马、孟青』，是何言也？若非魏元忠，无人仰教。」思止惊起，悚怍曰：「思止死罪，实不解。幸蒙中丞见教。」乃引上阶，礼坐而问之，元忠徐就坐自若。《御史台记》（《广记》二五八）。《大唐新语》一二。《神异经》（《广记》二六八）。</p></li>
<li><p><span id="唐轶八-侯思止-4"></span>
又思止言音不正，时断屠杀，思止曰：「今断屠杀，鸡、古梨反。鱼、愚。猪、计。驴，蒌。俱居。不得吃，苦豉反。谓空吃米弭。面，灭之去声。如儒齐。何得饱？」侍御史霍献可笑之。思止诉於则天，则天怒谓献可曰：「我知思止不识字，我已用之，卿笑何也？」献可具言鸡猪之事，则天亦大笑。《御史台记》（《广记》二五八）。《大唐新语》一三。</p></li>
<li><p><span id="唐轶八-侯思止-5"></span>
思止尝命作笼饼，谓膳者曰：「与我作笼饼，可缩葱作。」比市笼饼，葱多而肉少，故令缩葱加肉也。时人号为缩葱侍御史。《御史台记》（《广记》二五八）。《实宾录》一。</p></li>
<li><p><span id="唐轶八-侯思止-6"></span>
见李照德<a href="#">5</a>。</p></li>
</ol>
</div>
<div id="来子珣" class="section level2">
<h2>
<span class="header-section-number">59.46</span> 来子珣<a class="anchor" aria-label="anchor" href="#%E6%9D%A5%E5%AD%90%E7%8F%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-来子珣-1"></span>
来子珣除右台监察，时朝士有不著靴带而朝者，必弹之曰：「臣闻束带立于朝。」举朝大噱。《神异经（《广记》二六八）。（《续世说》一一。</p></li>
<li><p><span id="唐轶八-来子珣-2"></span>
唐来子珣，则天委之按制狱，多希旨，赐姓武氏，字家臣。丁父忧起复，累加游击将军、右羽林军中郎将。常衣锦半臂，言笑自若，朝士诮之。谕德张元一好讥谑，曰：「岂有武家儿，为你来家老翁制服耶？」《御史台记》（《广记》二五八）。</p></li>
</ol>
</div>
<div id="王弘义" class="section level2">
<h2>
<span class="header-section-number">59.47</span> 王弘义<a class="anchor" aria-label="anchor" href="#%E7%8E%8B%E5%BC%98%E4%B9%89"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-王弘义-1"></span>
王弘，冀州恒水人，少无赖，告密罗织善人。曾游河北赵、贝，见老人每年作邑斋，遂告二百人，授游击将军。俄除侍御史。时有告胜州都督王安仁者，密差弘往推索，大枷夹颈，安仁不承伏。遂于枷上斫安仁死，便即脱之。其男从军，亦擒而斩之。至汾州，与司马毛公对食，须臾喝下，斩取首级，百姓震悚。后坐诬枉流雷州，将少姬花严，素所宠也。弘于舟中伪作敕追，花严谏曰：「事势如此，何忍更为不轨乎？」弘怒曰：「此老妪欲败吾事。」缚其手足，投之于江。船人救得之，弘又鞭二百而死，埋于江上。俄而伪敕发，御史胡元礼推之，锢身领回。至花严死处，忽云「花严来唤对事」。左右皆不见，唯弘称「叩头死罪」，如受枷棒之声，夜半而卒。《朝野佥载》二。　案：王弘，新、旧《唐书·酷吏传》作王弘义。</p></li>
<li><p><span id="唐轶八-王弘义-2"></span>
王弘义，衡水人也，告变授游击将军。天授中，拜御史，与俊臣罗告衣冠。俊臣败，义亦流于岭南，妄称敕追，时胡元礼以御史使岭南，次于襄邓，会而按之。弘义词穷，乃谓曰：「与公气类。」元礼曰：「足下昔任御史，礼任洛阳尉。礼今任御史，公乃流囚。复何气类！」乃榜杀之。弘义每暑月系囚，必于小房中积蒿而施毡褥，遭之者斯须气将绝矣。苟自诬或他引，则易于别房。俊臣常行移牒，州县慴惧，自矜曰：「我之文牒，有如狼毒冶葛也。」弘义尝于乡里求旁舍瓜，瓜主吝之，义乃状言瓜园中有白兔，县吏会人捕逐，斯须苗尽矣。内史李昭德曰：「昔闻苍鹰狱吏，今见白兔御史。」《御史台记》（《广记》二六八）。</p></li>
</ol>
</div>
<div id="郭-霸" class="section level2">
<h2>
<span class="header-section-number">59.48</span> 郭　霸<a class="anchor" aria-label="anchor" href="#%E9%83%AD-%E9%9C%B8"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-郭霸-1"></span>
魏元忠为御史大夫，卧病，诸御史省之。侍御史郭霸独后，见元忠，忧形于色，请视元忠便液，以验疾之轻重，元忠辞拒。霸固请尝之，元忠惊惕。霸喜悦曰：「大夫泄味甘，或难瘳；而今味苦矣，即日当愈。」元忠刚直，甚恶其佞，露其事于朝庭。《大唐新语》九。《神异经》（《广记》二六八）。</p></li>
<li><p><span id="唐轶八-郭霸-2"></span>
侍御史郭霸尝来俊臣粪秽，宋之问捧张易之溺器，并偷媚取容，实名教之大弊也。《朝野佥载》五。</p></li>
<li><p><span id="唐轶八-郭霸-3"></span>
郭霸与来俊臣为罗织之党。尝按芳州刺史李思征，思征不承反，乃杀之。圣历中，思征出见霸，霸甚恶之，退朝遽归家，命人速请僧转经设斋。须臾，见思征从数十骑止其庭，诟曰：「汝枉陷我，今取汝。」霸周章惶怖，拔刀自刳腹而死。是日，闾里咸见焉。霸才气绝，思征亦没。太子谕德张元一以斋谐供奉，时中桥新成，则天问元一在外有何好事，元一对曰：「洛桥成而郭霸死，即好事也。」则天默然。《大唐新语》一二。《神异经》（《广记》二六八）。《续世说》六。</p></li>
<li><p><span id="唐轶八-郭霸-4"></span>
唐侍御史郭霸，奏杀宋州三百人，暴得五品，经月患重。台官问疾，见老巫曰：「郭公不可救也。有数百鬼遍体流血，攘袂齿，皆云不相放。有一碧衫人喝绯衣人曰：『早合去，何因许时？』答曰：『比缘未得五品，未合放。』」俄而霸以刀子自刺乳下，搅之，曰：「大快！」家人走问之，曰：「御史孙容师刺我。」其子经御史顾琮讼容师，琮以荒乱言不理。其夜而卒。容师以明年六月霸死日而终，皆不知其所以。司勋郎中张元一云：「自春大旱，至霸死雨足。」天后问在外有何事，元一曰：「外有三庆：旱降雨，一庆；中桥新成，万代之利，二庆；郭霸身死，百姓皆欢，三庆也。」天后笑曰：「霸见憎如此耶？」《广记》一二六。《南部新书》戊。</p></li>
</ol>
</div>
<div id="胡元礼" class="section level2">
<h2>
<span class="header-section-number">59.49</span> 胡元礼<a class="anchor" aria-label="anchor" href="#%E8%83%A1%E5%85%83%E7%A4%BC"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶八-胡元礼-1"></span>
唐胡元礼，定城人也。进士擢第，累授洛阳尉。则天朝，右台员外监察，寻即真，加朝请大夫。丁忧免，起复。寻检校秋官郎中，累迁司刑少卿、滑州刺史、广州都督。性残忍深刻，不可以情祈。时李日知任司刑丞，每按狱，务从宽。元礼屡折之，日知终不易。尝出一死囚，元礼异，判杀之，与日知往复，至于再三。元礼怒，命府吏谓曰：「元礼不离刑曹，此囚无活法。」日知命报曰：「日知不离刑曹，此囚无死法。」竟以两状申，日知果直。时人忌元礼之苛刻，尝于宣仁门外为冤家罗辱于泥中，幸金吾救助。敕榜仇者百，台中罚元礼五千，以其辱台也。《御史台记》（《广记》二六九）。参看李日知1。</li>
</ol>
</div>
<div id="霍献可" class="section level2">
<h2>
<span class="header-section-number">59.50</span> 霍献可<a class="anchor" aria-label="anchor" href="#%E9%9C%8D%E7%8C%AE%E5%8F%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-霍献可-1"></span>
唐霍献可，贵乡人也。父毓，岐州司法。献可有文学，好诙谐，累迁至侍御史、左司员外。则天法峻，多不自保，竞希旨以为忠。献可头触玉阶，请杀狄仁杰、裴行本。裴即献可堂舅也。既损额，以绿帛裹于巾下，常令露出，冀则天以为忠。时人比之李子慎。子慎，则天朝诬告其舅，加游击将军。母见其著绯衫，以面覆床，涕泪不胜曰：「此是汝舅血染者耶！」《御史台记》（《广记》二五九）。《大唐新语》一二。《续世说》一二。</p></li>
<li><p><span id="唐轶八-霍献可-2"></span>
见狄仁杰<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html#%E5%94%90%E8%BD%B6%E5%85%AB-%E7%8B%84%E4%BB%81%E6%9D%B0-15">15</a>。</p></li>
</ol>
</div>
<div id="常元楷-常彦玮" class="section level2">
<h2>
<span class="header-section-number">59.51</span> 常元楷　常彦玮<a class="anchor" aria-label="anchor" href="#%E5%B8%B8%E5%85%83%E6%A5%B7-%E5%B8%B8%E5%BD%A6%E7%8E%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶八-常元楷-1"></span> <span id="唐轶八-常彦玮-1"></span>
羽林将军常元楷，三代告密得官。男彦玮告刘诫之破家，彦玮处侍御。先天二年七月三日，楷以反逆诛，家口配流。可谓积恶之家殃有余也。《朝野佥载》二。</p></li>
<li><p><span id="唐轶八-常元楷-2"></span> <span id="唐轶八-常彦玮-2"></span>
唐天授年，彭城刘诫之粗险不调，高言庳语，凌上忽下，恐吓财物，口无关钥，妄说祅灾。从万年县尉常彦玮索钱一百千，云：「我是刘果毅，当与富贵。」彦璋进状告之，上令二给使先入彦玮房中，下帘坐窗下听之。有顷，诫之及卢千仞至，于厅上坐谈话，彦玮引之说国家长短，无所忌讳。给使一一纸笔抄之以进。上怒，令金吾捕捉，亲问之，具承，遂腰斩诫之，千仞处绞，授彦玮侍御史。《朝野佥载》（《广记》二六三）。</p></li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1"><span class="header-section-number">59</span> 唐人轶事汇编卷八</a></li>
<li><a class="nav-link" href="#%E8%A3%B4-%E7%82%8E"><span class="header-section-number">59.1</span> 裴　炎</a></li>
<li><a class="nav-link" href="#%E5%88%98%E7%A5%8E%E4%B9%8B"><span class="header-section-number">59.2</span> 刘祎之</a></li>
<li><a class="nav-link" href="#%E6%9D%8E%E6%98%AD%E5%BE%B7"><span class="header-section-number">59.3</span> 李昭德</a></li>
<li><a class="nav-link" href="#%E8%8B%8F%E8%89%AF%E5%97%A3"><span class="header-section-number">59.4</span> 苏良嗣</a></li>
<li><a class="nav-link" href="#%E7%8B%84%E4%BB%81%E6%9D%B0-1"><span class="header-section-number">59.5</span> 狄仁杰</a></li>
<li><a class="nav-link" href="#%E7%8E%8B%E6%96%B9%E5%BA%86"><span class="header-section-number">59.6</span> 王方庆</a></li>
<li><a class="nav-link" href="#%E9%99%86%E5%85%83%E6%96%B9"><span class="header-section-number">59.7</span> 陆元方</a></li>
<li><a class="nav-link" href="#%E7%8E%8B%E5%8F%8A%E5%96%84"><span class="header-section-number">59.8</span> 王及善</a></li>
<li><a class="nav-link" href="#%E6%9D%9C%E6%99%AF%E4%BF%AD"><span class="header-section-number">59.9</span> 杜景俭</a></li>
<li><a class="nav-link" href="#%E6%9C%B1%E6%95%AC%E5%88%99"><span class="header-section-number">59.10</span> 朱敬则</a></li>
<li><a class="nav-link" href="#%E6%9D%A8%E5%86%8D%E6%80%9D"><span class="header-section-number">59.11</span> 杨再思</a></li>
<li><a class="nav-link" href="#%E6%9D%8E%E6%80%80%E8%BF%9C"><span class="header-section-number">59.12</span> 李怀远</a></li>
<li><a class="nav-link" href="#%E5%B4%94%E5%85%83%E7%BB%BC"><span class="header-section-number">59.13</span> 崔元综</a></li>
<li><a class="nav-link" href="#%E5%91%A8%E5%85%81%E5%85%83"><span class="header-section-number">59.14</span> 周允元</a></li>
<li><a class="nav-link" href="#%E9%A1%BE-%E7%90%AE"><span class="header-section-number">59.15</span> 顾　琮</a></li>
<li><a class="nav-link" href="#%E5%82%85%E6%B8%B8%E8%89%BA"><span class="header-section-number">59.16</span> 傅游艺</a></li>
<li><a class="nav-link" href="#%E5%90%89-%E9%A1%BC"><span class="header-section-number">59.17</span> 吉　顼</a></li>
<li><a class="nav-link" href="#%E6%9D%8E%E8%BF%A5%E7%A7%80"><span class="header-section-number">59.18</span> 李迥秀</a></li>
<li><a class="nav-link" href="#%E9%AD%8F%E5%85%83%E5%BF%A0"><span class="header-section-number">59.19</span> 魏元忠</a></li>
<li><a class="nav-link" href="#%E9%9F%A6%E5%AE%89%E7%9F%B3"><span class="header-section-number">59.20</span> 韦安石</a></li>
<li><a class="nav-link" href="#%E8%8B%8F%E5%91%B3%E9%81%93"><span class="header-section-number">59.21</span> 苏味道</a></li>
<li><a class="nav-link" href="#%E6%9D%8E%E9%95%87%E6%81%B6"><span class="header-section-number">59.22</span> 李镇恶</a></li>
<li><a class="nav-link" href="#%E6%9D%8E-%E5%B3%A4"><span class="header-section-number">59.23</span> 李　峤</a></li>
<li><a class="nav-link" href="#%E6%88%BF-%E8%9E%8D"><span class="header-section-number">59.24</span> 房　融</a></li>
<li><a class="nav-link" href="#%E5%A8%84%E5%B8%88%E5%BE%B7"><span class="header-section-number">59.25</span> 娄师德</a></li>
<li><a class="nav-link" href="#%E5%94%90%E4%BC%91%E7%92%9F"><span class="header-section-number">59.26</span> 唐休璟</a></li>
<li><a class="nav-link" href="#%E5%BC%A0%E4%BB%81%E6%84%BF"><span class="header-section-number">59.27</span> 张仁愿</a></li>
<li><a class="nav-link" href="#%E9%83%AD%E5%85%83%E6%8C%AF"><span class="header-section-number">59.28</span> 郭元振</a></li>
<li><a class="nav-link" href="#%E5%BE%90%E6%95%AC%E4%B8%9A"><span class="header-section-number">59.29</span> 徐敬业</a></li>
<li><a class="nav-link" href="#%E6%AD%A6%E6%89%BF%E5%97%A3"><span class="header-section-number">59.30</span> 武承嗣</a></li>
<li><a class="nav-link" href="#%E6%AD%A6%E4%B8%89%E6%80%9D"><span class="header-section-number">59.31</span> 武三思</a></li>
<li><a class="nav-link" href="#%E6%AD%A6%E6%87%BF%E5%AE%97"><span class="header-section-number">59.32</span> 武懿宗</a></li>
<li><a class="nav-link" href="#%E6%AD%A6%E6%94%B8%E5%AE%81"><span class="header-section-number">59.33</span> 武攸宁</a></li>
<li><a class="nav-link" href="#%E6%AD%A6%E6%94%B8%E7%B7%96"><span class="header-section-number">59.34</span> 武攸緖</a></li>
<li><a class="nav-link" href="#%E6%9D%A8%E5%BB%B7%E7%8E%89"><span class="header-section-number">59.35</span> 杨廷玉</a></li>
<li><a class="nav-link" href="#%E5%BC%A0%E6%98%93%E4%B9%8B"><span class="header-section-number">59.36</span> 张易之</a></li>
<li><a class="nav-link" href="#%E5%BC%A0%E6%98%8C%E5%AE%97"><span class="header-section-number">59.37</span> 张昌宗</a></li>
<li><a class="nav-link" href="#%E5%BC%A0%E6%98%8C%E6%9C%9F"><span class="header-section-number">59.38</span> 张昌期</a></li>
<li><a class="nav-link" href="#%E5%BC%A0%E6%98%8C%E4%BB%AA"><span class="header-section-number">59.39</span> 张昌仪</a></li>
<li><a class="nav-link" href="#%E8%96%9B%E6%80%80%E4%B9%89"><span class="header-section-number">59.40</span> 薛怀义</a></li>
<li><a class="nav-link" href="#%E6%83%A0-%E8%8C%83"><span class="header-section-number">59.41</span> 惠　范</a></li>
<li><a class="nav-link" href="#%E6%9D%A5%E4%BF%8A%E8%87%A3"><span class="header-section-number">59.42</span> 来俊臣</a></li>
<li><a class="nav-link" href="#%E5%91%A8-%E5%85%B4"><span class="header-section-number">59.43</span> 周　兴</a></li>
<li><a class="nav-link" href="#%E7%B4%A2%E5%85%83%E7%A4%BC"><span class="header-section-number">59.44</span> 索元礼</a></li>
<li><a class="nav-link" href="#%E4%BE%AF%E6%80%9D%E6%AD%A2"><span class="header-section-number">59.45</span> 侯思止</a></li>
<li><a class="nav-link" href="#%E6%9D%A5%E5%AD%90%E7%8F%A3"><span class="header-section-number">59.46</span> 来子珣</a></li>
<li><a class="nav-link" href="#%E7%8E%8B%E5%BC%98%E4%B9%89"><span class="header-section-number">59.47</span> 王弘义</a></li>
<li><a class="nav-link" href="#%E9%83%AD-%E9%9C%B8"><span class="header-section-number">59.48</span> 郭　霸</a></li>
<li><a class="nav-link" href="#%E8%83%A1%E5%85%83%E7%A4%BC"><span class="header-section-number">59.49</span> 胡元礼</a></li>
<li><a class="nav-link" href="#%E9%9C%8D%E7%8C%AE%E5%8F%AF"><span class="header-section-number">59.50</span> 霍献可</a></li>
<li><a class="nav-link" href="#%E5%B8%B8%E5%85%83%E6%A5%B7-%E5%B8%B8%E5%BD%A6%E7%8E%AE"><span class="header-section-number">59.51</span> 常元楷　常彦玮</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-02.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
