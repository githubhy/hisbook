<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>70 唐人轶事汇编卷二十 | 历史上的一些人</title>
<meta name="author" content="林峰">
<meta name="description" content="70.1 韩　愈  退之尝说：少时梦人与丹篆一卷，令强吞之，傍一人抚掌而笑。觉后，亦似胸中如物噎，经数日方无恙。记其上一两字，笔势非人间书也。后识孟郊，似与之目熟，思之，乃梦中傍笑者。信乎相契如此。《龙城录》上。《异人录》（《类说》一二）。 韩愈家江南，读书著文，其誉蔼郁。当时名公，皆折官位辈行愿为交。《锦绣万花谷》后集一六。 见梁肃1。...">
<meta name="generator" content="bookdown 0.26 with bs4_book()">
<meta property="og:title" content="70 唐人轶事汇编卷二十 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="70.1 韩　愈  退之尝说：少时梦人与丹篆一卷，令强吞之，傍一人抚掌而笑。觉后，亦似胸中如物噎，经数日方无恙。记其上一两字，笔势非人间书也。后识孟郊，似与之目熟，思之，乃梦中傍笑者。信乎相契如此。《龙城录》上。《异人录》（《类说》一二）。 韩愈家江南，读书著文，其誉蔼郁。当时名公，皆折官位辈行愿为交。《锦绣万花谷》后集一六。 见梁肃1。...">
<meta name="twitter:card" content="summary">
<meta name="twitter:title" content="70 唐人轶事汇编卷二十 | 历史上的一些人">
<meta name="twitter:description" content="70.1 韩　愈  退之尝说：少时梦人与丹篆一卷，令强吞之，傍一人抚掌而笑。觉后，亦似胸中如物噎，经数日方无恙。记其上一两字，笔势非人间书也。后识孟郊，似与之目熟，思之，乃梦中傍笑者。信乎相契如此。《龙城录》上。《异人录》（《类说》一二）。 韩愈家江南，读书著文，其誉蔼郁。当时名公，皆折官位辈行愿为交。《锦绣万花谷》后集一六。 见梁肃1。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">6</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">7</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">8</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">9</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">10</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">11</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">12</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">13</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">14</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">15</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">16</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">17</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">18</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">19</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">20</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">21</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">22</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">23</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">24</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">25</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">26</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">27</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">28</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">29</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">30</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">31</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">32</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">33</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">34</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">35</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">36</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">37</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">38</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">40</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">41</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">42</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">43</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">44</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">45</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">46</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">47</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">48</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">49</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">50</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">51</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">52</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">53</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">54</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">55</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">56</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">57</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">58</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">59</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">60</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">61</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">62</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">63</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">64</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">65</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">66</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">67</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">68</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">69</span> 唐人轶事汇编卷十九</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">70</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">71</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">72</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">73</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">74</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">75</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">76</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">77</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">78</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">79</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">80</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">81</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">82</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">83</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">84</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">85</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">86</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">87</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">88</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">89</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">90</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷二十" class="section level1">
<h1>
<span class="header-section-number">70</span> 唐人轶事汇编卷二十<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81"><i class="fas fa-link"></i></a>
</h1>
<div id="韩-愈" class="section level2">
<h2>
<span class="header-section-number">70.1</span> 韩　愈<a class="anchor" aria-label="anchor" href="#%E9%9F%A9-%E6%84%88"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-韩愈-1"></span>
退之尝说：少时梦人与丹篆一卷，令强吞之，傍一人抚掌而笑。觉后，亦似胸中如物噎，经数日方无恙。记其上一两字，笔势非人间书也。后识孟郊，似与之目熟，思之，乃梦中傍笑者。信乎相契如此。《龙城录》上。《异人录》（《类说》一二）。</p></li>
<li><p><span id="唐轶二十-韩愈-2"></span>
韩愈家江南，读书著文，其誉蔼郁。当时名公，皆折官位辈行愿为交。《锦绣万花谷》后集一六。</p></li>
<li><p><span id="唐轶二十-韩愈-3"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E6%A2%81%E8%82%83-1">梁肃1</a>。</p></li>
<li><p><span id="唐轶二十-韩愈-4"></span>
陆长源以旧德为宣武军行军司马，韩愈为巡官，同在使幕，或讥其年辈相辽。愈闻而答曰：「大虫老鼠，俱为十二相属，何怪之有！」旬日传布于长安。《国史补》上。又《广记》二五一引。《唐语林》一。《侯鲭录》三。　案：「愈闻而答曰」，《广记》等并作「周愿曰」，《绀珠集》三、《类说》二六、《白孔六帖》四一引《国史补》同此。</p></li>
<li><p><span id="唐轶二十-韩愈-5"></span>
贞元十八年，权德舆主文，陆傪员外通榜帖，韩文公荐十人于傪，其上四人曰侯喜、侯云长、刘述古、韦纾，其次六人：张苰、尉迟汾、李绅、张浚余，而权公凡三榜共放六人，而苰、绅、浚余不出五年内，皆捷矣。《唐摭言》八。</p></li>
<li><p><span id="唐轶二十-韩愈-6"></span>
韩十八初贬之制，席十八舍人为之词，曰：「早登科第，亦有声名。」席既物故，友人曰：「席无令子弟，岂有病阴毒伤寒而与不洁吃邪？」韩曰：「席十八吃不洁太迟。」人问之：「何也？」曰：「出语不是。」盖忿其责辞云「亦有声名」耳。《刘宾客嘉话录》。又《广记》四九七引。《唐语林》六。</p></li>
<li><p><span id="唐轶二十-韩愈-7"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E7%89%9B%E5%83%A7%E5%AD%BA-5">牛僧孺5</a>。</p></li>
<li><p><span id="唐轶二十-韩愈-8"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E9%9F%A6%E5%B9%B2%E5%BA%A6-1">韦干度1</a>。</p></li>
<li><p><span id="唐轶二十-韩愈-9"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E6%9D%8E%E8%B4%BA-1">李贺1</a>、3。</p></li>
<li><p><span id="唐轶二十-韩愈-10"></span>
李贺以歌诗谒韩吏部，吏部时为国子博士分司，送客归，极困，门人呈卷，解带旋读之。首篇《雁门太守行》曰：「黑云压城城欲摧，甲光向日金鳞开。」却援带，命邀之。《幽闲鼓吹》。又《广记》一七○引。《唐语林》三。《唐诗纪事》四三。</p></li>
<li><p><span id="唐轶二十-韩愈-11"></span>
李河南素替杜公兼，时韩吏部愈为河南令，除职方员外。归朝，问前后之政如何，对曰：「将缣来比素。」《大唐传载》。又《广记》一七四引。《南部新书》辛。</p></li>
<li><p><span id="唐轶二十-韩愈-12"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E8%A3%B4%E5%BA%A6-20">裴度20</a>。</p></li>
<li><p><span id="唐轶二十-韩愈-13"></span>
元和中，有老卒推倒《平淮西碑》，官司针其项，又以枷击守狱者。宪宗怒，命缚来杀之。既至京，上曰：「小卒何故毁大臣所撰碑？」卒曰：「乞一言而死。碑文中有不了语，又击杀陛下狱卒，所愿于闻奏。文中美裴度，不述李愬功，是以不平。」上命释缚，赐酒食，敕翰林学士段文昌别撰。《唐语林》六。《芝田录》（《类说》一一）。参见《野客丛书》二七。</p></li>
<li><p><span id="唐轶二十-韩愈-14"></span>
陈珦字中玉，郑州人，文惠公诸孙也。政和中为蔡州守，始视事，谒裴晋公庙，读《平淮西碑》，乃段文昌所制者，怪而问邦人，曰：「自韩文公碑刻石，后为李愬卒所诉，以为不述愬功而专美裴度。宪宗诏文昌别撰，事已久矣。」珦忿然不平，即日磨去旧碑，别诿能书者写韩文刻之。《夷坚志》（《苕溪渔隐丛话》前集一八）。</p></li>
<li><p><span id="唐轶二十-韩愈-15"></span>
韩文公在潮州，与僧大颠往还，今集中有《与大颠书》三首，世以为非是。予读《宗门统要》，初宪宗迎佛舍利入大内供养，夜放光明。早朝，宣示群臣，皆贺陛下圣德所感，惟文公不贺。上问：「群臣皆贺，惟卿不贺，何也？」文公奏：「微臣尝看佛书，见佛光非青黄赤白等相，此是神龙护衞之光。」上问公：「如何是佛光？」文公无对，因以罪谪出。至潮州，遇大颠，公问：「和尚春秋多少？」颠乃提起数珠示之，云：「会么？」公云：「不会。」颠云：「昼夜一百八。」文公归宅，怏怏而已。夫人问：「侍郎情思不怿，复有何事？」遂举前话。夫人云：「何不进问，昼夜一百八，意旨如何？」公明日凌晨遂去，才到门首，乃遇首座，云：「侍郎入寺何早？」公云：「特去堂头通话。」座云：「堂头有何言句开示侍郎？」公举前话，座云：「侍郎怎生会？」公云：「昼夜一百八，意旨何如？」座乃叩齿三声。公至堂头，复进前话：「昼夜一百八，意旨如何？」颠亦叩齿三声。公云：「信却佛法一同。」颠云：「见甚道理，乃云一般！」公云：「适来门首，接见首座，亦复如此。」遂唤首座：「适来祗对侍郎佛法是否？」座云：「是。」颠遂打首座，赶出院。文公一日复白大颠曰：「弟子军州事多，佛法要省处，乞师一句。」颠良久，文公未会。时三平为侍者，乃敲禅床三声。颠云：「作么？」平云：「先以定动，然后智拔。」公乃领谢三平云：「和尚门风高峻，弟子于侍者边得个入处。」观与大颠往还事迹如此。今史传但载公论佛骨，而不知其始对佛光已自不合上意，其实未知佛法大义。既见颠师，遂有入处，而世复以公答孟简书为疑，以公与大颠游，是与文畅意义等无异，非信其道也。予谓颠古尊宿，非二师比，况闻文公论佛骨来，使文公不见则已，见之必有以启悟公者。今观大颠与首座、侍者三人互相引法，皆迥绝言议之表，所谓为上根者，说大乘法，因果报应，文字语言，固不论也。今世所传《韩退之别传》，乃一切掎摭《昌黎集》中文义长短以为问答，如市俚稽较。然彼欲以伸大颠之辨，而抑文公，不知公于大颠所以相与，开示悟入盖如此。予欲学者尽见文公始末，故备录于此。虽然答孟简书公应不妄作，必有能辨之者。《扪虱新话》一一。</p></li>
<li><p><span id="唐轶二十-韩愈-16"></span>
吏部侍郎韩昌黎公愈，自刑部侍郎贬潮阳守。先是郡西有大湫，中有鳄鱼，长者百尺，每一怒，则湫水腾溢，林岭如震。民之马牛有滨其水者，辄吸而噬之，一瞬而尽。为所害者，莫可胜计。民患之有年矣。及愈刺郡，即至之三日，问民间不便事，俱曰：「郡西湫中之鳄鱼也。」愈曰：「吾闻至诚感神：昔鲁恭宰中牟，雉驯而蝗避；黄霸治九江，虎皆遁去。是知政之所感，故能化鸟兽矣。」即命庭掾以牢醴陈于湫之傍，且祝曰：「汝，水族也，无为生人患。将以酒沃之。」是夕，郡西有暴风雷，声振山郭，夜分霁焉。明日，里民视其湫，水已尽。公命使穷其迹，至湫西六十里易地为湫，巨鳄亦随而徙焉。自是郡民获免其患。故工部郎中皇甫湜撰愈神道碑序曰：刑部为潮阳守，云：「峒獠海夷，陶然自化；鳄鱼稻蟹，不暴民物。」盖谓此也。《宣室志》四。又《广记》四六六引。</p></li>
<li><p><span id="唐轶二十-韩愈-17"></span>
韩愈刺潮州，尝暑中出，张皂盖。归而喜曰：「此物能与日轮争功，岂细事耶？」《传芳略记》（《云仙杂记》五）。</p></li>
<li><p><span id="唐轶二十-韩愈-18"></span>
韩昌黎贬潮州时，小女道死，瘗之层峰驿之下，题诗驿梁云：「数条藤束木皮棺，草殓荒山白骨寒。」《古今事文类聚》后集七。</p></li>
<li><p><span id="唐轶二十-韩愈-19"></span>
潮州韩文公祠有异木，世传退之手植，去祠十数步，种之辄死。有题文公祠者，云「韩木有情春谷暖，鳄鱼无种海潭清」者是也。《竹坡诗话》。</p></li>
<li><p><span id="唐轶二十-韩愈-20"></span>
韩文公名播天下，李翺、张籍皆升朝，籍北面师之，故愈答崔立之书曰：「近有李翺、张籍者，从予学文。」翺与陆傪员外书亦曰：「韩退之之文，非兹世之文也，古之文也；其人非兹世之人，古之人也。」后愈自潮州量移宜春郡，郡人黄颇师愈为文，亦振大名。颇尝覩卢肇为碑版，则唾之而去。案实录：愈与人交，其有沦谢，皆能恤其孤，复为毕婚嫁，如孟东野、张籍之类是也。《唐摭言》四。</p></li>
<li><p><span id="唐轶二十-韩愈-21"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E8%90%A7%E9%A2%96%E5%A3%AB-14">萧颖士14</a>。</p></li>
<li><p><span id="唐轶二十-韩愈-22"></span>
韩文公与孟东野友善。韩公文至高，孟长于五言，时号孟诗韩笔。元和中，后进师匠，韩公文体大变。又柳柳州宗元、李尚书翺、皇甫郎中湜、冯詹事定、祭酒杨公、余座主李公，皆以高文为诸生所宗，而韩、柳、皇甫、李公皆以引接后学为务。杨公尤深于奖善，遇得一句，终日在口，人以为癖，终不易初心。长庆以来，李封州甘为文至精，奖拔公心，亦类数公。甘出于李相国武都公门下，时以为得人。惜其命运湮厄，不得在抡鉴之地。《因话录》三。《唐语林》二。</p></li>
<li><p><span id="唐轶二十-韩愈-23"></span>
韩退之戏孟郊云：「公合识安禄山。」郊低头云：「识即不识，大知有它。」《续世说》六。</p></li>
<li><p><span id="唐轶二十-韩愈-24"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E8%B4%BE%E5%B2%9B-2">贾岛2</a>。</p></li>
<li><p><span id="唐轶二十-韩愈-25"></span>
韩愈与人交，荣悴不易，而观诸权门豪士，如仆隶焉，瞪然不顾。穆宗以愈为京兆尹，六军不敢犯法，私相谓曰：「是尚欲烧佛骨，何可犯之！」《续世说》三。</p></li>
<li><p><span id="唐轶二十-韩愈-26"></span>
韩退之有二妾，一曰绛桃，一曰柳枝，皆能歌舞。初使王庭凑，至寿阳驿，绝句云：「风光欲动别长安，春半边城特地寒，不见园花兼巷柳，马头惟有月团团。」盖有所属也。柳枝后逾垣遁去，家人追获。及镇州初归，诗曰：「别来杨柳街头树，摆弄春风只欲飞。还有小园桃李在，留花不放待郎归。」自是专宠绛桃矣。《唐语林》六。　案：《瓮牗闲评》三谓此二诗非韩愈所作，盖当时附会者为之尔。</p></li>
<li><p><span id="唐轶二十-韩愈-27"></span>
昌黎公愈晚年颇亲脂粉。故事：服食用硫黄末搅粥饭啖鸡男，不使交千日。烹庖，名火灵库，公间日进一只焉。始亦见功，终致绝命。《清异录》上。</p></li>
<li><p><span id="唐轶二十-韩愈-28"></span>
韩退之晚年遂有声乐而服金石药。张籍祭文云：「乃出二侍女，合弹琵琶筝。」既而遂曰：「父疾日浸加，孺人侍药汤。」白乐天《思旧诗》云：「退之服硫黄，二病讫不痊。微之炼秋石，未老身溘然。」退之尝讥人「不解文字饮」，而自败于女妓乎？作《李博士墓志》，切戒人服金石药，而自饵硫黄乎？《珩璜新论》三。《后山诗话》。</p></li>
<li><p><span id="唐轶二十-韩愈-29"></span>
韩愈病将卒，召群僧曰：「吾不药，今将病死矣。汝详视吾手足支体，无诳人云『韩愈癞死』也。」《唐语林》三。</p></li>
<li><p><span id="唐轶二十-韩愈-30"></span>
韩文公之寝疾也，名医良药日进有加而无瘳。忽宵中惊怖，既寤，而汗霑衾裯，命侍人扶坐。小君问之，良久曰：「向来梦神人长丈余，金铠持戟，直入寝门，我不觉降阶拜之。自称大圣，瞋目谓我曰：『睢邃骨棁国世与韩为雠，吾欲讨之不能，如何？』我跪答曰：『愿从大圣讨焉。』」不旬日而文公薨。果从其请焉。《三水小牍》上。《宣室志》二。又《广记》三○七引。</p></li>
<li><p><span id="唐轶二十-韩愈-31"></span>
古者，尚书、令史防御甚严。宋法：令史白事，不得宿外，虽八座命亦不许。李唐：令史不得出入，夜则锁之。韩愈为吏部侍郎，乃曰：「人所以畏鬼，以其不见鬼，如可见，则人不畏矣。选人不得见令史，故令史势重，任其出入，则势轻。」始不禁其出入，自文公始。《幕府燕闲录》（张本《说郛》一四）。《江行杂录》（《陶本《说郛》四七、《历代小史》一九）。</p></li>
<li><p><span id="唐轶二十-韩愈-32"></span>
张籍祭退之诗云：「鲁论未讫注，手迹今微茫。」是退之尝有《论语》传，未成也。《邵氏闻见后录》四。</p></li>
<li><p><span id="唐轶二十-韩愈-33"></span>
张籍劝退之著书排佛老，公请待五六十。盖恐年少望轻，人未信服也。士大夫之制行亦然。《吹剑四录》。</p></li>
<li><p><span id="唐轶二十-韩愈-34"></span>
韩文公著《毛颖传》，好博簺之戏。张水部以书劝之，凡二书。其一曰：「比见执事多尚駮杂无实之说，使人陈之于前以为欢，此有累于令德。又高论之际，或不容人之短，如任私尚胜者，亦有所累也。先王存六艺，自有常矣，有德者不为，犹以为损；况为博簺之戏，与人竞财乎！君子固不为也。今执事为之，以废弃时日，籍实不识其然。」文公答曰：「吾子讥吾与人言为无实駮杂之说，此吾所以为戏耳，比之酒色，不有间乎！吾子讥之，似同浴而讥裸体也。若高论不能下气，或似有之，当更思而诲之耳。博簺之讥，敢不承教！其他俟相见。」《唐摭言》五。</p></li>
<li><p><span id="唐轶二十-韩愈-35"></span>
韩愈引致后进，为求科第，多有投书请益者，时人谓之韩门弟子。愈后官高，不复为也。《国史补》下。又《广记》二○二引。</p></li>
<li><p><span id="唐轶二十-韩愈-36"></span>
皇甫汇谒韩愈，愈赠以诗。汇退，有言怒愈不为置酒，愈曰：「岂不胜以烂黄鱼待汝耶？」《续钟嵘句》（《云仙杂记》五）。</p></li>
<li><p><span id="唐轶二十-韩愈-37"></span>
韩愈好奇，与客登华山绝峰，度不可返，乃作遗书，发狂恸哭，华阴令百计取之，乃下。《国史补》中。又《广记》二○一引。《唐语林》四。　案：《临汉隐居诗话》、《邵氏闻见后录》一七、《苕溪渔隐丛话》后集一七有辩说之言。</p></li>
<li><p><span id="唐轶二十-韩愈-38"></span>
韩十八愈直是太轻薄，谓李二十六程曰：「某与丞相崔大群同年往还，直是聪明过人。」李曰：「何处是过人者？」韩曰：「共愈往还二十余年，不曾共说著文章。此岂不是敏慧过人也？」《刘宾客嘉话录》。《唐语林》六。</p></li>
<li><p><span id="唐轶二十-韩愈-39"></span>
世人画韩退之，小面而美髯，著纱帽，此乃江南韩熙载耳。尚有当时所画，题志甚明。熙载谥文靖，江南人谓之韩文公，因此遂谬以为退之。退之肥而寡髯。元丰中，以退之从享文宣王庙，郡县所画，皆是熙载。后世不复可辩，退之遂为熙载矣。《梦溪笔谈》四。《南唐拾遗记》。</p></li>
<li><p><span id="唐轶二十-韩愈-40"></span>
予旧于城孔宁极家，见《孔戣私记》一编，有云：退之丰肥喜睡，每来吴家，必命枕簟。近潮阳刘方明，摹唐本退之像来，信如戣之记，益知世所传好须髯者，果韩熙载也。《邵氏闻见后录》二七。</p></li>
<li><p><span id="唐轶二十-韩愈-41"></span>
韩愈侍郎有疏从子姪自江淮来，年甚少，韩令学院中伴子弟，子弟悉为凌辱。韩知之，遂为街西假僧院令读书。经旬，寺主纲复诉其狂率，韩遽令归，且责曰：「市肆贱类营衣食，尚有一事长处。汝所为如此，竟作何物？」姪拜谢，徐曰：「某有一艺，恨叔不知。」因指阶前牡丹曰：「叔要此花，青、紫、黄、赤，唯命也。」韩大奇之，遂给所须，试之。乃竖箔曲，尽遮牡丹丛，不令人窥。掘棵四面，深及其根，宽容人座。唯賷紫鑛、轻粉、朱红，旦暮治其根。凡七日，乃填坑，白其叔曰：「恨较迟一月。」时冬初也。牡丹本紫，及花发，色白红历绿，每朵有一联诗，字色紫分明，乃是韩出官时诗。一韵曰「云横秦岭家何在？雪拥蓝关马不前」十四字，韩大惊异。姪且辞归江淮，竟不愿仕。《酉阳杂俎》前集一九。</p></li>
</ol>
</div>
<div id="韩-昶" class="section level2">
<h2>
<span class="header-section-number">70.2</span> 韩　昶<a class="anchor" aria-label="anchor" href="#%E9%9F%A9-%E6%98%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-韩昶-1"></span>
昌黎生者，名父子也。虽教有义方，而性颇暗劣。尝为集贤校理，史传中有说金根车处，皆臆断之曰：「岂其误欤？必金银车。」悉改根字为银字。至除拾遗，果为谏院不受。俄有以故人子悯之者，因辟为鹿门从事也。《尚书故实》。又《广记》二六一引。《玉泉子》。《芦浦笔记》六。　案：《靖康缃素杂记》一○亦载此文，云出《刘公嘉话》。《云谷杂记》一云《刘宾客嘉话录》、《尚书故实》皆载此事。</li>
</ol>
</div>
<div id="白居易" class="section level2">
<h2>
<span class="header-section-number">70.3</span> 白居易<a class="anchor" aria-label="anchor" href="#%E7%99%BD%E5%B1%85%E6%98%93"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-白居易-1"></span>
白居易，季庚之子。始生未能言，默识「之、无」二字，乳媪试之，能百指而不误。间日复试之，亦然。既能言，读书勤敏，与他儿异。五六岁识声韵，十五志诗赋，二十七举进士。贞元十六年，中书舍人高郢掌贡闱，居易求试，一举擢第。明年，拔萃甲科。由是《性习相近远》、《求玄珠》、《斩白蛇》等赋，为时楷式，新进士竞相传于京师矣。会宪宗新即位，始用为翰林学士。元稹《长庆集序》（《广记》一七五）。</p></li>
<li><p><span id="唐轶二十-白居易-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E9%A1%BE%E5%86%B5-3">顾况3</a>。</p></li>
<li><p><span id="唐轶二十-白居易-3"></span>
贞元中，乐天应宏辞，试《汉高祖斩白蛇赋》，考落。盖赋有「知我者谓我斩白帝，不知我者谓我斩白蛇」也。然登科之人，赋并无闻，白公之赋，传于天下也。《唐摭言》一○。</p></li>
<li><p><span id="唐轶二十-白居易-4"></span>
白乐天一举及第，诗曰：「慈恩塔下题名处，十七人中最少年。」乐天时年二十七。省试《性习相近远赋》，《玉水记方流诗》。携之谒李凉公逢吉。公时为校书郎，于时将他适。白遽造之，逢吉行携行看，初不以为意；及览赋头，曰：「噫！下自人上，达由君成；德以慎立，而性由习分。」逢吉大奇之，遂写二十余本。其日，十七本都出。《唐摭言》三。《古今诗话》（《诗话总龟》前集一七）。《庶斋老学丛谈》下。</p></li>
<li><p><span id="唐轶二十-白居易-5"></span>
白乐天、元微之同习制科，中第之后，白公《寄微之》诗曰：「皆当少壮日，同惜盛明时。光景嗟虚掷，云霄窃暗窥。攻文朝矻矻，讲学夜孜孜。策目穿如札，毫锋锐若锥。」注云：「时与微之结集策略之目，其数至百十，各有纤锋细管笔，携以就试，相顾辄笑，目为毫锥。」乃知士子待敌，编缀应用，自唐以来则然，毫锥笔之名起于此也。《容斋五笔》七。《负暄野录》下。《鸡跖集》《绀珠集》一二）。</p></li>
<li><p><span id="唐轶二十-白居易-6"></span>
仆读元微之诗，有曰：「白朴流传用转新。」注云：「乐天于翰林中，专取书诏批答词，撰为矜式，禁中号为『白朴』。每新入学，求访宝重过于《六典》。」检《唐·艺文志》及《崇文总目》无闻，每访此书不获。适有以一编求售，号曰《制朴》，开帙览之，即微之所谓「白朴」者是也。为卷上中下三，上卷文武阶勋等，中卷制头、制肩、制腹、制腰、制尾，下卷将、相、刺史、节度之类。此盖乐天取当时制文编类，以规后学者。《野客丛书》三○。</p></li>
<li><p><span id="唐轶二十-白居易-7"></span>
白居易在翰林，赐防风粥一瓯。剔取防风，得五合余，食之口香七日。《金銮密记》（《云仙杂记》五）。</p></li>
<li><p><span id="唐轶二十-白居易-8"></span>
白居易为翰林学士，奏云：「今日奉宣令撰〔与〕李师道〔诏〕：〔所〕请收赎魏征宅，还其子孙，甚合朕心，允依来奏者。臣伏以魏征太宗宰相，尽忠辅佐，以致太平，在其子孙，合加优恤。事关激劝，合出朝廷；师道何人，辄掠此美。伏愿明𠡠有司，特以官钱收赎，使还后嗣，以劝忠臣，则事出皇恩，美归圣德。」宪宗深然之。其后有司以为诗题试进士。《唐诗纪事》五○。　案：白居易文载《白氏文集》卷四一，题《论魏征旧宅状李师道奏请出私财收赎魏征旧宅事宜》，《纪事》脱文，据白集补入。</p></li>
<li><p><span id="唐轶二十-白居易-9"></span>
元相公稹为御史，鞫狱梓潼。时白尚书在京，与名辈游慈恩，小酌花下，为诗寄元曰：「花时同醉破春愁，醉折花枝当酒筹。忽忆故人天际去，计程今日到梁州。」时元果及褒城，亦寄《梦游》诗曰：「梦君兄弟曲江头，也向慈恩院里游。驿吏唤人排马去，忽惊身在古梁州。」千里神交，合若符契，友朋之道，不期至欤。《本事诗·征异》。《古今诗话》（《诗话总龟》前集二七）。《唐诗纪事》三七。</p></li>
<li><p><span id="唐轶二十-白居易-10"></span>
元白交道臻至，酬唱盈编。微之为御史，奉使往蜀，路傍见山花，吟寄乐天曰：「深红山木艳彤云，路远无由摘寄君。恰似牡丹如许大，浅深看取石榴裙。」又曰：「向前已说深红木，更有轻红说向君。深叶浅花何所似，薄妆愁坐碧罗裙。」白因南迁回，过商山层峰驿忽睹元题迹，寄元诗曰：「与君前后多迁逐，七度曾过此路隅。笑问阶前老桐木：这回归去免来无？」后微之镇浙东，乐天牧杭州，更迭唱和，末句有云「任添铛脚作三人」，逸趣如此。「铛脚」事见《国史》。《唐贤抒情》（《诗话总龟》前集二七）。</p></li>
<li><p><span id="唐轶二十-白居易-11"></span>
白乐天之母，因看花坠井。后有排摈者，以《赏花》、《新井》之作左迁。穆皇尝题柱曰：「此人一生争得水吃。」《南部新书》甲。</p></li>
<li><p><span id="唐轶二十-白居易-12"></span>
元和十年六月，盗杀宰相武元衡，公首上疏，请急捕贼以雪国耻。宰相以非谏职言事恶之，会有恶公者言其母看花堕井死，而作《赏花》及《新井》诗。贬江州刺史。中书舍人王涯言其所犯不可复理郡，又改司马。宰相，韦贯之、张弘靖也。……新井之事，世莫知其实，史氏亦不辨其有无。独高彦休《阙史》言之甚详：公母有心疾，因悍妬得之，及嫠，家苦贫。公与弟不获安居，常索米丐衣于邻郡邑，母昼夜念之，病益甚。公随计宣州，母因忧愤发狂，以苇刀自刭；人救之得免。后徧访医药，或发或瘳，常恃二壮婢厚给衣食，俾扶衞之，一旦稍怠，毙于坎井。时裴晋公为三省，本厅对客，京兆府申堂状至，四坐惊愕。薛给事存诚曰：「某所居与白邻，闻其母久苦心疾，叫呼往往达于邻里。」坐客意稍释。他日，晋公独见夕拜谓曰：「前时众中之言，可谓存朝庭大体矣。」夕拜正色曰：「言其实也，非大体也。」由是晋公信其事。后除河南尹、刑部侍郎，皆晋公所拟。凡曰坠井，必恚恨也，陨获也；凡曰看花，必怡畅也，闲适也。安有怡畅闲适之际，遽致颠沛废坠之事？乐天长于情，无一春无咏花之什，因欲黻藻其罪。又验《新井》篇，是尉盩屋时作，隔官三政，不同时矣。彦休所记，大略如此，闻之东都圣善寺老僧，僧故佛光和尚弟子也。今考集中亦无所谓《新井》诗者，意其删去。然则公母死以心疾，固人伦之大不幸，而传致诗篇，以成谗谤，则𪫺壬媢嫉者为之也。故删述彦休之语以告来者。陈振孙《白文公年谱》。</p></li>
<li><p><span id="唐轶二十-白居易-13"></span>
白乐天烧丹于庐山草堂，作飞云履，玄绫为质，四面以素绡作云朵，染以四选香，振履则如烟雾。乐天着示山中道友曰：「吾足下生云，计不久上升朱府矣。」《樵人直说》（《云仙杂记》一）。</p></li>
<li><p><span id="唐轶二十-白居易-14"></span>
乐天作庐山草堂，盖亦烧丹也，欲成而炉鼎败。来日，忠州刺史除书到，迺知世间、出世间事不两立也。《东坡志林》一。</p></li>
<li><p><span id="唐轶二十-白居易-15"></span>
秭归县繁知一，闻白乐天将过巫山，先于神女祠粉壁，大署之曰：「苏州刺史今才子，行到巫山必有诗。为报高唐神女道，速排云雨候清词。」白公覩题处怅然，邀知一至，曰：「历阳刘郎中禹锡，三年理白帝，欲作一诗于此，怯而不为。罢郡经过，悉去千余首诗，但留四章而已；此四章者，乃古今之绝唱也。而人造次不合为之。」沈佺期诗曰：「巫山高不极，合沓状奇新。暗谷疑风雨，幽崖若鬼神。月明三峡曙，潮满九江春。为问阳台客，应知入梦人。」王无竞诗曰：「神女向高唐，巫山下夕阳。徘徊作行雨，婉娈逐荆王。电影江前落，雷声峡外长。霁云无处所，台馆晓苍苍。」李端诗曰：「巫山十二重，皆在碧虚中。回合云藏日，霏微雨带风。猿声寒渡水，树色暮连空。愁向高唐去，千秋见楚宫。」皇甫冉诗曰：「巫峡见巴东，迢迢出半空。云藏神女馆，雨到楚王宫。朝暮泉声落，寒暄树色同。清猿不可听，偏在九秋中。」白公但吟四篇，与繁生同济，竟而不为。《云溪友议》上。又《广记》一九八引。《唐诗纪事》五一。</p></li>
<li><p><span id="唐轶二十-白居易-16"></span>
致仕尚书白舍人，初到钱塘，令访牡丹花。独开元寺僧惠澄，近于京师得此花，始栽植于庭，栏圈甚密，他处未之有也。时春景方深，惠澄设油幕以覆其上，牡丹自此东越分而种之也。会徐凝自富春来，未识白公，先题诗曰：「此花南地知难种，慙媿僧闲用意栽。海燕解怜频睥睨，胡蜂未识更徘徊。虚生芍药徒劳妬，羞杀玫瑰不敢开。唯有数苞红幞在，含芳只待舍人来。」白寻到寺看花，乃命徐生同醉而归。时张祜榜舟而至，甚若疏诞。然张、徐二生，未之习隐，各希首荐焉。中舍曰：「二君论文，若廉、白之鬬鼠穴，胜负在于一战也。」遂试《长剑倚天外赋》、《余霞散成绮诗》。试讫解送，以凝为元，祜其次耳。张曰：「祜诗有『地势遥尊岳，河流侧让关』。多士以陈后主『日月光天德，山河壮帝居』比，徒有前名矣。又祜《题金山寺诗》曰：此寺大江之中。 『树影中流见，钟声两岸闻。』虽綦毋潜云：『塔影挂青汉，钟声和白云。』此句未为佳也。」祜《观猎》四句及《宫词》，白公曰：「张三作猎诗，以较王右丞，予则未敢优劣也。」王维诗曰：「风劲角弓鸣，将军猎渭城。草枯鹰眼疾，雪尽马蹄轻。忽过新丰戍，还归细柳营。回看失雁处，千里暮云平。」张祜诗曰：「晓出禁城东，分围浅草中。红旗开向日，白马骤临风。背手抽金镞，翻身控角弓。万人齐指处，一雁落寒空。」白公又以《宫词》四句之中皆数对，何足奇乎？然无徐生云：「今古长如白练飞，一条解破青山色。」徐凝赋曰：「谯周室里，定游夏于丘虔；马守帷中，分《易》《礼》于卢郑。如我明公荐，岂唯偏党乎？」张祜曰：「虞《韶》九奏，非瑞马之至音；荆玉三投，伫良工之必鉴。且鸿钟运击，瓦缶雷鸣；荣辱𫄙绳，复何定分？」祜遂行歌而迈，凝亦鼓枻而归。二生终身偃仰，不随乡试者乎。先是李补阙林宗、杜殿中牧，与白公辇下较文，具言元、白诗体舛杂，而为清苦者见嗤，因兹有恨也。白为河南尹，李为河南令。道上相遇，尹乃乘马，令则肩舆，似乖趋事之礼。尝谓乐天为嗫嚅公，闻者皆笑，乐天之名稍减矣。白尹曰：「李直水，林宗字也。吾之猘子也，其锋不可当。」后杜舍人之守秋浦，与张生为诗酒之交，酷吟祜宫词，亦知钱塘之岁，白有是非之论，怀不平之色，为诗二首以高之，则曰：「谁人得似张公子，千首诗轻万户侯。」又云：「如何故国三千里，虚唱歌词满六宫。」张君诗曰：「故国三千里，深宫二十年。一声河满子，双泪落君前。」此歌宫娥讽念思乡，而起长门之思也。祜复游甘露寺，观前卢肇先辈题处曰：「不谓三吴，经此诗人也。」祜曰：「日月光先到，山川势尽来。」卢曰：「地从京口断，山到海门回。」因而仰伏，愿交于此士矣。《云溪友议》中。又《广记》一九九引。《唐语林》三。《诗话总龟》前集二○。《实宾录》七。《唐诗纪事》五二。</p></li>
<li><p><span id="唐轶二十-白居易-17"></span>
诗人张祜，未尝识白公。白公刺苏州，祜始来谒。才见白，白曰：「久钦籍，尝记得君款头诗。」祜愕然曰：「舍人何所谓？」白曰：「『鸳鸯钿带抛何处，孔雀罗衫付阿谁？』非款头何邪？」张顿首微笑，仰而答曰：「祜亦尝记得舍人目连变。」白曰：「何也？」祜曰：「『上穷碧落下黄泉，两处茫茫皆不见。』非目连变何邪？」遂与欢宴竟日。《本事诗·嘲戏》。《唐摭言》一三。又《广记》二五一引。</p></li>
<li><p><span id="唐轶二十-白居易-18"></span>
白居易长庆二年以中书舍人为杭州刺史，替严员外休复。休复有时名，居易喜为之代。时吴兴守钱徽、吴郡守李穰皆文学士，悉生平旧友，日以诗酒寄兴。官妓高玲珑、谢好好巧于应对，善歌舞。后元稹镇会稽，参其酬唱，每以筒竹盛诗来往。居易在杭，始筑隄捍钱塘潮，钟聚其水，溉田千顷。复浚李泌六井，民赖其汲。在苏作诗，有「使君全未厌钱塘」之句。及罢，俸钱多留守库，继守者公用不足，则假而复填，如是五十余年。及黄巢至郡，文籍多焚烧，其俸遂亡。《唐语林》二。</p></li>
<li><p><span id="唐轶二十-白居易-19"></span>
商玲珑，余杭之歌者。白公守郡日与歌曰：「罢胡琴，掩瑶瑟，玲珑再拜当歌出。莫为使君不解歌，听唱黄鸡与白日。黄鸡催晓丑前鸣，白日催人酉后没。腰间红绶系未稳，照里朱颜看已失。玲珑玲珑奈老何，使君歌了汝更歌。」元微之在越州闻之，厚币来邀，乐天即时遣去，到越州住月余，使尽歌所唱之曲，即赏之。后遣之归，作诗送行兼寄乐天曰：「休遣玲珑唱我词，我词都是寄君诗。却向江边整回棹，月落潮平是去时。」《脞说》（《诗话总龟》前集四二）。又《苕溪渔隐丛话》后集一三引。</p></li>
<li><p><span id="唐轶二十-白居易-20"></span>
杭州灵隐山多桂，寺僧云：「此月中种也。」至今中秋望夜，往往子坠，寺僧亦尝拾得。而岩顶崖根后产奇花，气香而色紫，芳丽可爱，而人无知其名者。招贤寺僧取而植之。郡守白公尤爱赏，因名曰紫阳花。《南部新书》庚。</p></li>
<li><p><span id="唐轶二十-白居易-21"></span>
白乐天任杭州刺史，携妓还洛，后却遣回钱唐。故刘禹锡有诗答曰：「其那钱唐苏小小，忆君泪染石榴裙。」《南部新书》戊。</p></li>
<li><p><span id="唐轶二十-白居易-22"></span>
白乐天为郡时，尝携容、满、蝉、态等十妓，夜游西武邱寺。尝赋纪游诗，其末云：「领郡时将久，游山数几何？一年十二度，非少亦非多。」可见当时郡政多暇而吏议甚宽。使在今日，必以罪去矣。《中吴纪闻》一。《吴郡志》五○。</p></li>
<li><p><span id="唐轶二十-白居易-23"></span>
白乐天为守时，恩信及民，皆敬而爱之。尝植桧数本于郡圃，后人目之为白公桧，以况甘棠焉。《中吴纪闻》三。</p></li>
<li><p><span id="唐轶二十-白居易-24"></span>
苏州白乐天手植桧，在州宅后池口光亭前，余政和初尝见之，已槁瘁，高不满二丈，意非四百年物，真伪未知也。后为朱冲取献，闻槁死于道中，乃以他桧易之，禁中多不知。《避暑录话》上。</p></li>
<li><p><span id="唐轶二十-白居易-25"></span>
元白酬和千篇。元守浙东，白牧苏台，置驿递诗筒。及云：「有月常同赏，无杯不共持。」其句暗合。《记闻谭》（张本《说郛》七三）。《西墅记谭》（陶本《说郛》二六）。《唐诗纪事》三七。</p></li>
<li><p><span id="唐轶二十-白居易-26"></span>
沃州山禅院，在剡县南三十里，颇为胜境，本白道猷居之。大和二年，有头陀白寂然重修，白居易为其记。白君自云：「白道猷肇开兹山，白寂然嗣兴兹山，白乐天垂文兹山，沃州与白氏有缘乎？」《南部新书》庚。</p></li>
<li><p><span id="唐轶二十-白居易-27"></span>
裴令公居守东洛，夜宴半酣，公索联句，元、白有得色。时公为破题，次至杨侍郎汝士，或曰非也。曰：「昔日兰亭无艳质，此时金谷有高人。」白知不能加，遽裂之曰：「笙歌鼎沸，勿作此冷淡生活！」元顾曰：「白乐天所谓能全其名者也。」《唐摭言》一三。《古今诗话》（《诗话总龟》前集二二）。《唐诗纪事》四六。</p></li>
<li><p><span id="唐轶二十-白居易-28"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%94%90%E8%BD%B6%E4%BA%8C%E5%8D%81%E4%BA%8C-%E6%9D%A8%E6%B1%9D%E5%A3%AB-1">杨汝士1</a>。</p></li>
<li><p><span id="唐轶二十-白居易-29"></span>
乐天为王涯所诬，谪江州司马。甘露之祸，乐天在洛，适游香山寺，有诗云：「当君白首同归日，是我青山独往时。」不知者以乐天为幸之，乐天岂幸人之祸者？盖悲之也。《百斛明珠》（《诗话总龟》前集七）。《仇池笔记》上。《容斋随笔》一。《苕溪渔隐丛话》前集二一。</p></li>
<li><p><span id="唐轶二十-白居易-30"></span>
开成中，户部杨侍郎汝士检校尚书镇东川，白乐天即尚书妹壻。时乐天以太子少傅分洛，戏代内子贺兄嫂曰：「刘纲与妇共升仙，弄玉随夫亦上天，何似沙哥沙哥，汝士小字。领崔嫂，碧汕幢引向东川！」又曰：「金花银椀饶兄用，罨画罗裙尽嫂裁。觅得黔娄为妹壻，可能空寄蜀茶来！」《唐摭言》一五。《古今诗话》（《诗话总龟》前集二七）。《唐诗纪事》四六。</p></li>
<li><p><span id="唐轶二十-白居易-31"></span>
白尚书姬人樊素，善歌；妓人小蛮，善舞。尝为诗曰：「樱桃樊素口，杨柳小蛮腰。」年既高迈，而小蛮方丰艳。因为杨柳之词以托意，曰：「一树春风万万枝，嫩于金色软于丝。永丰坊里东南角，尽日无人属阿谁？」及宣宗朝，国乐唱是词，上问谁词，永丰在何处？左右具以对之。遂因东使，命取永丰柳两枝，植于禁中。白感上知其名，且好尚风雅，又为诗一章，其末句云：「定知此后天文里，柳宿光中添两星。」《本事诗·事感》。《广记》一九八误引作《云溪友议》。《近事会元》四。</p></li>
<li><p><span id="唐轶二十-白居易-32"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E8%A3%B4%E5%BA%A6-29">裴度29</a>。</p></li>
<li><p><span id="唐轶二十-白居易-33"></span>
白乐天晚极喜李义山诗文，尝谓「我死得为尔子足矣」。义山生子，遂以白老字之，既长，略无文性。温庭筠尝戏之曰：「以尔为乐天后身，不亦忝乎？」然义山有「衮师我娇儿，美秀乃无匹」之句，其誉之亦不减退之。《蔡宽夫诗话》（《苕溪渔隐丛话》前集一八）。</p></li>
<li><p><span id="唐轶二十-白居易-34"></span>
唐会昌元年，李师稷中丞为浙东观察使，有商客遭风飘荡，不知所止。月余，至一大山，瑞云奇花，白鹤异树，尽非人间所覩。山侧有人迎问曰：「安得至此？」具言之。令维舟上岸，云：「须谒天师。」遂引至一处，若大寺观。通一道士入，道士须眉悉白，侍衞数十，坐大殿上。与语曰：「汝中国人，兹地有缘方得一到，此蓬莱山也。既至，莫要看否？」遣左右引于宫内游观，玉台翠树，光彩夺目，院宇数十，皆有名号。至一院，扃鏁甚严，因窥之，众花满庭，堂有裀褥，焚香阶下。客问之，答曰：「此是白乐天院。乐天在中国未来耳。」乃潜记之。遂别之归，旬日至越，具白廉使，李公尽录以报白公。先是，白公平生唯修上坐业。及览李公所报，乃自为诗二首，以记其事，及答李浙东云：「近有人从海上回，海山深处见楼台。中有仙龛开一室，皆言此待乐天来。」又曰：「吾学空门不学仙，恐君此语是虚传。海山不是吾归处，归即应归兜率天。」然白公脱屣烟埃，投弃轩冕，与夫昧昧者固不同也。安知非谪仙哉！《逸史》（《广记》四八）。又张本《说郛》二四引。《古今诗话》（《诗话总龟》前集四七）。</p></li>
<li><p><span id="唐轶二十-白居易-35"></span>
唐白文公自勒文集，成五十卷，后集二十卷，皆写本，寄藏庐山东林寺，又藏龙门香山寺。高骈镇淮南，寄语江西廉使，取东林集而有之。香山集经乱亦不复存。其后履道宅为普明僧院。后唐明宗子秦王从荣又写本寘院之经藏，今本是也。后人亦补东林所藏，皆篇目次第非真，与今吴、蜀摹版无异。《春明退朝录》下。参见《渑水燕谈录》六。</p></li>
<li><p><span id="唐轶二十-白居易-36"></span>
圣善寺银佛，天宝乱，为贼截将一耳。后少傅白公奉佛，用银三铤添补，然不及旧者。会昌拆寺，命中贵人毁像，收银送内库，中人以白公所添铸，比旧耳少银数十两，遂诣白公索余银，恐涉隐没故也。《尚书故实》。《唐语林》七。　案：《刘宾客嘉话录》亦有此文，唐兰考为误入。</p></li>
<li><p><span id="唐轶二十-白居易-37"></span>
白乐天为翰林学士，奉诏写真集贤院，后为九老会，又写真香山寺，故赋诗云：「昔作少学士，图形入集贤；今为老居士，写貌寄香山。」《古今事文类聚》前集四一。</p></li>
<li><p><span id="唐轶二十-白居易-38"></span>
乐天所至处必筑居。在渭上有蔡渡之居，在江州有草堂之居，在长安有新昌之居，在洛中有履道之居，皆有诗以纪胜。故其自谓云：「余自幼迨老，若白屋，若朱门，凡所止，虽一日二日，辄覆篑土为台，聚拳石为山，环斗水为池。」所谓君子之居，一日必葺者耶！《韵语阳秋》一三。</p></li>
<li><p><span id="唐轶二十-白居易-39"></span>
白尚书为少傅，分务洛师，情兴高逸，每有云泉胜境，靡不追游。常以诗酒为娱，因著《醉吟先生传》以叙。卢尚书简辞有别墅，近枕伊水，亭榭清峻。方冬，与群从子姪同游，倚栏眺翫嵩洛。俄而霰雪微下，情兴益高，因话廉察金陵，常记江南烟水，每见居人以叶舟浮泛，就食菰米鲈鱼，近来思之，如在心目。良久，忽见二人衣蓑笠，循岸而来，牵引水乡蓬艇。船头覆青幕，中有白衣人，与衲僧偶坐；船后有小灶，安桐甑而炊，丱角仆烹鱼煮茗，溯流过于槛前。闻舟中吟啸方甚。卢抚掌惊叹，莫知谁氏。使人从而问之，乃曰白傅与僧佛光，同自建春门往香山精舍。其后每遇亲友，无不话之，以为高逸之情，莫能及矣。《剧谈录》下。《唐语林》四。</p></li>
<li><p><span id="唐轶二十-白居易-40"></span>
白氏履道里宅，有池水可泛舟。乐天每命宾客，绕舡以百十油囊，悬酒炙沉水中，随舡而行。一物尽，则左右又进之，藏盘筵于水底也。《穷幽记》（《云仙杂记》七）。</p></li>
<li><p><span id="唐轶二十-白居易-41"></span>
白居易字乐天，太原人，以文章德范称于宪、穆、文、武之间。自云嗜酒、耽琴、淫诗。凡酒徒、琴侣、诗客，多与之游。每良辰美景，或花朝月夕，好事者相过，必为之先拂酒罍，次开诗箧。酒既酣，乃自援琴，操宫声，弄《秋思》一遍。若兴发，命家僮调法部丝竹，合奏《霓裳羽衣》一曲，放情自娱，酩酊而后已。有时肩舁适野，舁中置一琴、一枕，陶、谢诗数卷，竿左右悬双酒壶，寻水望山，率情便去，抱琴引酌，兴尽而返。其旷达如此。《琴史》四。</p></li>
<li><p><span id="唐轶二十-白居易-42"></span>
白傅用胡松节支琴。《金徽变化篇》（《云仙杂记》四）。</p></li>
<li><p><span id="唐轶二十-白居易-43"></span>
居易薨于洛中，临终，谓所亲曰：「昔自蓬莱，与帝谓武宗也。有阎浮之因，帝于阎浮为麟德之别。」言毕而逝。人莫晓也。较其日月，当捐馆之时，乃上宴麟德殿也。《唐年补录》（《广记》三一一）。</p></li>
<li><p><span id="唐轶二十-白居易-44"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E5%AE%A3%E5%AE%97-106">唐宣宗106</a>。</p></li>
<li><p><span id="唐轶二十-白居易-45"></span>
白傅葬龙门山，河南尹卢贞刻《醉吟先生传》，立于墓侧，至今犹存。洛阳士庶及四方游人过其墓者，必奠以巵酒，故冢前方丈之土常成泥泞。《贾氏谈录》。《南部新书》庚。《唐语林》四。</p></li>
<li><p><span id="唐轶二十-白居易-46"></span>
白傅，大中末曾有谏官献疏请赐谥。上曰：「何不取《醉吟先生墓表》耶？」卒不赐谥。弟敏中在相位，奏立神道碑，其文即李义山之词也。《贾氏谈录》。又张本《说郛》九、陶本《说郛》三七引，陶本引文有误。《南部新书》己。《唐语林》三。</p></li>
<li><p><span id="唐轶二十-白居易-47"></span>
白居易作《六帖》，以陶家瓶数千，各题门目，作七层架列斋中，命诸生采集事类投瓶中，倒取抄录成书，故所记时代无次。《谈苑》（《类说》五三）。又陶本《说郛》一六引。</p></li>
<li><p><span id="唐轶二十-白居易-48"></span>
《牛羊日历》以白居易《六帖》为「不语先生」。《谈助》（《绀珠集》一一）。《海录碎事》一八。《牛羊日历》见《续谈助》三。</p></li>
<li><p><span id="唐轶二十-白居易-49"></span>
白傅每一诗輙洗其笔。《文览》（《云仙杂记》三）。</p></li>
<li><p><span id="唐轶二十-白居易-50"></span>
白乐天每作诗，令一老妪解之，问曰：「解否？」妪曰解，则录之；不解，则易之。故唐末之诗近于鄙俚。《冷斋夜话》一。《墨客挥麈》三。《孔氏谈苑》五。　案：前人多辩是说之谬。如《诗人玉屑》卷八等。</p></li>
<li><p><span id="唐轶二十-白居易-51"></span>
张文潜云：世以乐天诗为得于容易，而耒尝于洛中一士人家见白公诗草数纸，点窜涂抹，及其成篇，殆与初作不侔。《诗人玉屑》卷八。</p></li>
<li><p><span id="唐轶二十-白居易-52"></span>
雄州安抚都监称宣事云：「虏中好乐天诗，闻虏有诗云：『乐天诗集是吾师。』」《古今诗话》（《诗话总龟》前集一七）。</p></li>
<li><p><span id="唐轶二十-白居易-53"></span>
荆州街子葛清，勇不肤挠，自颈以下，遍刺白居易舍人诗。成式尝与荆客陈至呼观之，令其自解，背上亦能暗记。反手指其劄处，至「不是此花偏爱菊」，则有一人持杯临菊丛。又「黄夹缬林寒有叶」，则指一树，树上挂缬，缬窠锁胜绝细。凡刻三十余首，体无完肤，陈至呼为白舍人行诗图也。《酉阳杂俎》前集八。又《广记》二六四引。</p></li>
<li><p><span id="唐轶二十-白居易-54"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E7%8E%8B%E7%BB%B4-15">王维15</a>。</p></li>
<li><p><span id="唐轶二十-白居易-55"></span>
长安冰雪，至夏月则价等金璧。白少傅诗名动于闾阎，每需冰雪，论筐取之，不复偿价，日日如是。《止戈集》（《云仙杂记》六）。</p></li>
<li><p><span id="唐轶二十-白居易-56"></span>
开成中物价至微。村落买鱼肉者，俗人买以胡绢半尺，士大夫买以乐天诗一首，兼与之。《丰年编》（《云仙杂记》四）。</p></li>
<li><p><span id="唐轶二十-白居易-57"></span>
有举子乱为诗章，每通名刺云：「乡贡进士黄居难，字乐地。」欲比白居易字乐天也。又有张碧者，业歌诗，云：「与李白为对。」《后史补》（《类说》二六）。</p></li>
<li><p><span id="唐轶二十-白居易-58"></span>
四明人胡抱章，作拟白氏讽谏五十首，亦行于东南，然其辞甚平。后孟蜀末，杨士达亦撰五十篇颇讽时事。《南部新书》癸。</p></li>
<li><p><span id="唐轶二十-白居易-59"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%9D%8E%E7%99%BD-31">李白31</a>。</p></li>
<li><p><span id="唐轶二十-白居易-60"></span>
观其书《丰年》、《洛下》两帖与夫杂诗，笔势翩翩。大抵唐人作字，无有不工者。如居易以文章名世，至于字画，不失书家法度。作行书，妙处与时名流相后先。盖胸中渊著，流出笔下，便过人数等。观之者亦想见其风概云。今御府所藏行书五。《宣和书谱》九。</p></li>
<li><p><span id="唐轶二十-白居易-61"></span>
白乐天自称「醉尹」。《酒谱》（《类说》五九）。</p></li>
<li><p><span id="唐轶二十-白居易-62"></span>
白太傅与元相国友善，以诗道著名，时号元、白。其集内有诗挽元相云：「相看掩泪俱无语，别后伤心事岂知。想得咸阳原上树，已抽三丈白杨枝。」洎自撰墓志，云与彭城刘梦得为诗友。殊不言元公。时人疑其隙终也。《北梦琐言》六。又《广记》二三五引。《唐语林》六。　案：「与彭城」句非《墓志》语，乃《醉吟先生传》中语。</p></li>
<li><p><span id="唐轶二十-白居易-63"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E5%85%83%E7%A8%B9-23">元稹23</a>。</p></li>
<li><p><span id="唐轶二十-白居易-64"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E6%9D%8E%E5%BE%B7%E8%A3%95-45">李德裕45</a>。</p></li>
<li><p><span id="唐轶二十-白居易-65"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E5%88%98%E7%A6%B9%E9%94%A1-12">刘禹锡12</a>。</p></li>
<li><p><span id="唐轶二十-白居易-66"></span>
乐天方入关，刘禹锡正病酒。禹锡乃餽菊苗齑、芦菔鲊，换取乐天六班茶二囊以醒酒。《蛮瓯志》（《云仙杂记》二）。《澄怀录》（陶本《说郛》二三）。</p></li>
<li><p><span id="唐轶二十-白居易-67"></span>
乐天语人曰：「吾已脱去利名枷锁，开清高门户，但莲龛子母丹，不知何时可成。」《自庆传》（《云仙杂记》一）。</p></li>
<li><p><span id="唐轶二十-白居易-68"></span>
贞元末，妓阿软产一女，求小名于乐天。乐天曰：「此儿甚白皙，可名之曰皎皎。」有文士过之，见呼皎皎为什，其久始寤乐天之戏。盖其种姓不明，取古诗云「皎皎河汉女」也。《善谑集》（《天中记》二○）。</p></li>
<li><p><span id="唐轶二十-白居易-69"></span>
白乐天、元微之皆老而无子，屡见于诗章。乐天五十八岁始得阿崔，微之五十一岁始得道保。同时得嗣，相与酬唱喜甚。乐天诗云：「腻剃新胎发，香绷小绣襦。玉牙开手爪，苏颗点肌肤。」微之云：「且有承家望，谁论得力时。」又云：「嘉名称道保，乞姓号崔儿。」后崔儿三岁而亡。白赋诗曰：「怀抱又空天默默，依前仍作邓攸身。」伤哉！微之五十三而亡。按墓志，有子道护，年三岁而卒。以岁月考之，即道保也。《韵语阳秋》一○。</p></li>
<li><p><span id="唐轶二十-白居易-70"></span>
乐天女金銮十岁，忽书《北山移文》示家人。乐天方买终南紫石，欲开文士传，遂辍，以勒之。《丰宁传》（《云仙杂记》三）。　案：金銮三岁已卒，《云仙杂记》所引有误。清章大来《偁阳杂录》及俞樾《茶香室丛钞》四均有辨正。</p></li>
</ol>
</div>
<div id="刘禹锡" class="section level2">
<h2>
<span class="header-section-number">70.4</span> 刘禹锡<a class="anchor" aria-label="anchor" href="#%E5%88%98%E7%A6%B9%E9%94%A1"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-刘禹锡-1"></span>
顺宗时，刘禹锡干预大权，门吏接书尺日数千，禹锡一一报谢。绿珠盆中日用面一斗为糊，以供缄封。《宣武盛事》（《云仙杂记》五）。</p></li>
<li><p><span id="唐轶二十-刘禹锡-2"></span>
宾客刘公之为屯田员外郎时，事势稍异，旦夕有腾趠之势。知一僧有术数极精，寓直日邀之至省，方欲问命，报韦秀才在门外。公不得已，且令僧坐帘下。韦秀才献卷已，略省之，而意色殊倦。韦觉之乃去。与僧语，不对。吁嗟良久，乃曰：「某欲言，员外必不惬，如何？」公曰：「但言之。」僧曰：「员外后迁乃本行正郎也，然须待适来韦秀才知印处置。」公大怒，揖出之，不旬日贬官。韦秀才乃处厚相也，后三十余年在中书，刘转屯田郎中。《幽闲鼓吹》。又《广记》二二四引。《唐语林》六。</p></li>
<li><p><span id="唐轶二十-刘禹锡-3"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E6%AE%B5%E6%96%87%E6%98%8C-2">段文昌2</a>。</p></li>
<li><p><span id="唐轶二十-刘禹锡-4"></span>
刘尚书自屯田员外左迁朗州司马，凡十年始征还。方春，作赠看花诸君子诗曰：「紫陌红尘拂面来，无人不道看花回。玄都观里桃千树，尽是刘郎去后栽。」其诗一出，传于都下。有素嫉其名者，白于执政，又诬其有怨愤。他日见时宰，与坐，慰问甚厚，既辞，即曰：「近者新诗，未免为累，奈何？」不数日，出为连州刺史。其自叙云：「贞元二十一年春，余为屯田员外，时此观未有花。是岁出牧连州，至荆南，又贬朗州司马。居十年，诏至京师，人人皆言有道士手植仙桃满观，盛如红霞，遂有前篇，以记一时之事。旋又出牧，于今十四年，始为主客郎中，重游玄都，荡然无复一树，唯兔葵、燕麦动摇于春风耳。因再题二十八字，以俟后再游。时太和二年三月也。」诗曰：「百亩庭中半是苔，桃花浄尽菜花开。种桃道士归何处，前度刘郎今独来。」《本事诗·事感》。又《广记》四九八引。《古今诗话》（《诗话总龟》前集三一）。《续世说》六。</p></li>
<li><p><span id="唐轶二十-刘禹锡-5"></span>
予与宝丈及王承升同在朗州日，共欢宴。后三人相代为夔州，亦异矣。《刘宾客嘉话录》。</p></li>
<li><p><span id="唐轶二十-刘禹锡-6"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E8%A3%B4%E5%BA%A6-9">裴度9</a>。</p></li>
<li><p><span id="唐轶二十-刘禹锡-7"></span>
刘禹锡守连州，替高霞寓，霞寓后入为羽林将军。自京附书，曰：「以承眷，辄请自代矣。」公曰：「奉感。然有一话：曾有老妪，山行见大虫，羸然跬步而不进，若伤其足者。妪因即之，而虎举前足以示妪，妪看之，乃有芒刺在掌下，因为拔之。俄而奋迅阚吼，别妪而去，似媿其恩者。及归，翌日，自外掷麋鹿狐兔至于庭者，日无阙焉。妪登垣视之，乃前伤虎也，因为亲族具云其事，而心异之。一旦，忽掷一死人入，血肉狼藉，乃被村人凶者呵捕，云『杀人』。妪具说其由，始得释缚。乃登垣，伺其虎至而语之，曰：『感则感矣，叩头大王，已后更莫抛人来也！』」《刘宾客嘉话录》。又《广记》二五一引。《唐语林》六。《侯鲭录》六。</p></li>
<li><p><span id="唐轶二十-刘禹锡-8"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-15">白居易15</a>。</p></li>
<li><p><span id="唐轶二十-刘禹锡-9"></span>
襄阳牛相公赴举之秋，每为同袍见忽。及至升超，诸公悉不如也。尝投贽于刘补阙禹锡，对客展卷，飞笔涂窜其文，且曰：「必先辈未期至矣！」然拜谢砻砺，终为怏怏乎。历廿余岁，刘转汝州，陇西公镇汉南，枉道驻旌旄。信宿，酒酣，直笔以诗喻之。刘公承诗意，方悟往年改张牛公文卷，因诫子弟咸元、承雍等曰：「吾立成人之志，岂料为非。况汉上尚书，高识达量，罕有其比。昔主父偃，家为孙弘所夷；嵇叔夜，身死钟会之口。是以魏武诫其子云：『吾大忿怒、小过失，慎勿学焉。』汝辈修进守忠为上也。」《席上赠汝州刘中丞》，襄州节度牛僧孺诗曰：「粉署为郎四十春，今来名辈更无人。休论世上升沉事，且鬬罇前见在身。珠玉会应成咳唾，山川犹觉露精神。莫嫌恃酒轻言语，曾把文章谒后尘。」《奉和牛尚书》，汝州刺史刘禹锡：「昔年曾忝汉朝臣，晚岁空余老病身。初见相如成赋日，后为丞相扫门人。追思往事咨嗟久，幸喜清光语笑频。犹有当时旧冠剑，待公三日拂埃尘。」牛公吟和诗，前意稍解，曰：「三日之事，何敢当焉！」宰相三朝后主印，所以升降百司也。于是移宴竟夕，方整前驱也。中山公谓诸宾友曰：「予昔与权丞相德舆廋词，同舍郎莫之会也；「廋词」，隐语，时人罕之。与韩退之愈优劣人物，而浙袁给事同肩；，与李表臣程突梯而侮李兵部绅；与柳子厚宗元评修国史，而薄侍郎衮；与吕光化论制诰，而鄙席舍人夔。余二十八年在外，五为刺史，言遵道路知苏杭五郡。而不复亲台省，以此将知清途隔绝，其自取乎！或有淡薄相于、缄翰莽卤者，每吟张博士籍诗云：『新酒欲开期好客，朝衣暂脱见闲身。』对花木则吟王右丞诗云：『兴阑啼鸟换，坐久落花多。』则幽居之趣少安乎？余友稀旧人，名为异代；近日为文，都不惬。洛中白二十居易苦好余《秋水咏》曰：『东屯沧海阔，南壤洞庭宽。』又《石头城上作》云：『山连故国周遭在，潮打空城寂寞回。』余自知不及苏州韦十九郎中应物诗曰：『春潮带雨晚来急，野渡无人舟自横。』尝过洞庭，虽为一篇，静思杜员外甫落句云：『年去年来洞庭上，白苹愁杀白头人。』鄙夫之言，有愧于杜公也。杨危卿校书过华山诗曰：『河势昆仑远，山形菡萏秋。』此句实为佳对。又皇甫博士湜《鹤处鸡群赋》云：『若李君之在胡，但见异类；如屈原之相楚，唯我独醒。』然二君矜衒，俱为朝野之绝伦。余亦昔时直气，难以为制，因作一口号，赠歌人米嘉荣曰：『唱得梁州意外声，旧人唯有米嘉荣。近来年少轻前辈，好染髭须事后生。』夫人游尊贵之门，常须慎酒。昔赴吴台，扬州大司马杜公鸿渐为余开宴。沉醉归驿亭，似醒见二女子在旁，惊非我有也，乃曰：『郎中席上与司空诗，特令二乐伎侍寝。』且醉中之作，都不记忆。明旦，修状启陈谢，杜公亦优容之，何施面目也！余郎署州牧，轻忤三司，岂不难也。诗曰：『高髻云鬟宫样妆，春风一曲杜韦娘。司空见惯寻常事，断尽苏州刺史肠。』」中山刘公后以太子校书尚书令呼到为州牧也。曰：「顷在夔州，少逢宾客。纵有停舟相访，不可久留。而独吟曰：『巴人泪逐猿声落，蜀客舟从鸟道来。』忽得京洛故人书题，对之零涕，又曰：『浮生谁至百年，倏尔衰暮，富贵穷愁，实其常分，胡为嗟惋焉！』」《云溪友议》中。又《广记》二七三、四九七引。《唐诗纪事》三九。　案：杜鸿渐席上赋诗事，它书有作韦应物者。参见韦应物4。岑仲勉《唐史余沈》三有考辨。</p></li>
<li><p><span id="唐轶二十-刘禹锡-10"></span>
刘尚书禹锡罢和州，为主客郎中，集贤学士。李司空罢镇在京，慕刘名，尝邀至第中，厚设饮馔。酒酣，命妙妓歌以送之。刘于席上赋诗，曰：「鬌梳头宫样妆，春风一曲杜韦娘。司空见惯浑闲事，断尽江南刺史肠。」李因以妓赠之。《本事诗·情感》。</p></li>
<li><p><span id="唐轶二十-刘禹锡-11"></span>
刘禹锡作《金陵》诗云：「千寻铁锁沉江底，一片降旗出石头。」当时号为绝唱。又六朝中《石头城》诗云：「山围故国周遭在，潮打空城寂寞回。」白乐天读之曰：「我知后人不复措笔矣。」其自矜云：「余虽不及，然亦不孤乐天之赏耳。」《珊瑚钩诗话》一。</p></li>
<li><p><span id="唐轶二十-刘禹锡-12"></span>
长庆中，元微之、刘梦得、韦楚客同会白乐天之居，论南朝兴废之事。乐天曰：「古者言之不足，故嗟叹之；嗟叹之不足，故咏歌之。今群公毕集，不可徒然，请各赋《金陵怀古》一篇，韵则任意择用。」时梦得方在郎署，元公已在翰林，刘骋其俊才，略无逊让，满斟一巨杯，请为首唱，饮讫，不劳思忖，一笔而成。白公览诗，曰：「四人探骊，吾子先获其珠，所余鳞甲何用？」三公于是罢唱，但取刘诗吟味竟日，沈醉而散。刘诗曰：「王濬楼船下益州，金陵王气黯然收。千寻铁鏁沈江底，一片降幡出石头。荒苑至今生茂草，古城依旧枕寒流。而今四海归皇化，两岸萧萧芦荻秋。」《鉴诫录》七。《诗话总龟》前集二四。《唐诗纪事》三九。</p></li>
<li><p><span id="唐轶二十-刘禹锡-13"></span>
为诗用僻事，须有来处。宋考功诗云：「马上逢寒食，春来不见饧。」常疑此字。因读《毛诗》《郑笺》说箫处，注云：「即今卖饧者所吹。」六经惟此注中有「饧」字。吾缘明日是重阳，欲押一「餻」字，续寻思六经竟未见有「餻」字，不敢为之。尝讶杜员外「巨颡折老拳」，疑「老拳」无据，及览《石勒传》云：「卿既遭孤老拳，孤亦饱卿毒手。」岂虚言哉！后辈业诗，即须有据，不可率尔道也。《刘宾客嘉话录》。又《诗话总龟》前集五引。《唐语林》二。</p></li>
<li><p><span id="唐轶二十-刘禹锡-14"></span>
为文自鬭异一对不得。予尝为大司徒杜公之故吏，司徒冢嫡之薨于桂林也，柩过渚宫，予时在朗州，使一介具奠酹，以申门吏之礼。为一祭文云：「事吴之心，虽云已矣；报智之志，岂可徒然！」「报智」，人或用之，「事吴」，自思得者。《唐语林》二。　案：此条原出《刘宾客嘉话录》。</p></li>
<li><p><span id="唐轶二十-刘禹锡-15"></span>
薛伯皋修史，为〔李〕愬传：收蔡州，径入为能。禹锡曰：「我则不然。若作史官，以愬得李祐，释缚委心用之为能。入蔡非能，乃一夫勇耳。」《唐语林》二。　案：此条原出《刘宾客嘉话录》。</p></li>
<li><p><span id="唐轶二十-刘禹锡-16"></span>
礼部刘尚书禹锡与友人三年同处，其友人云：「未尝见刘公说重话。」《大唐传载》。</p></li>
<li><p><span id="唐轶二十-刘禹锡-17"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-66">白居易66</a>。</p></li>
<li><p><span id="唐轶二十-刘禹锡-18"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E5%B4%94%E7%BE%A4-6">崔群6</a>。</p></li>
</ol>
</div>
<div id="柳宗元" class="section level2">
<h2>
<span class="header-section-number">70.5</span> 柳宗元<a class="anchor" aria-label="anchor" href="#%E6%9F%B3%E5%AE%97%E5%85%83"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-柳宗元-1"></span>
柳宗元与刘禹锡同年及第，题名于慈恩塔。谈元茂秉笔，时不欲名字者彰，曰：「押缝版子上者率多不达，或即不久物故。」柳起草，暗斟酌之。张复已下，马征、邓文佐名尽著版子矣。题名皆以族望，而辛南容人莫知之。元茂阁笔，曰：「请辛先辈言其族望。」辛君适在他处。柳曰：「东海人。」元茂曰：「争得知？」柳曰：「东海之大，无所不容。」俄而辛至，人问其望，曰：「渤海。」众大笑。慈恩题名，起自张莒，本于寺中闲游而题其同年人，因为故事。《刘宾客嘉话录》（《广记》二六五）。</p></li>
<li><p><span id="唐轶二十-柳宗元-2"></span>
柳员外宗元自永州司马征至京，意望录用。一日，诣卜者问命。且告以梦曰：「余柳姓也，昨梦柳树仆地，其不吉乎？」卜者曰：「无苦，但忧为远官耳。」征其意，曰：「夫生则柳树，仆则柳木；木者，牧也。君其牧柳州乎？」卒如其言。或传是陈子谅。《因话录》六。又《广记》二七九引。《续前定录》。</p></li>
<li><p><span id="唐轶二十-柳宗元-3"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E8%A3%B4%E5%BA%A6-9">裴度9</a>。</p></li>
<li><p><span id="唐轶二十-柳宗元-4"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html#%E5%94%90%E8%BD%B6%E4%BA%8C%E5%8D%81%E5%9B%9B-%E5%8D%97%E5%8D%93-1">南卓1</a>。</p></li>
<li><p><span id="唐轶二十-柳宗元-5"></span>
柳宗元吟《春水如蓝》诗，久之不成，乃取九脚床于池边沙上玩味，终日仅能成篇。《白氏金锁》（《云仙杂记》六）。</p></li>
<li><p><span id="唐轶二十-柳宗元-6"></span>
柳八駮韩十八《平淮西碑》云：「『左飧右粥』，何如我《平淮西雅》云『仰父俯子』。」禹锡曰：「美宪宗俯下之道尽矣。」柳曰：「韩碑兼有帽子，使我为之，便说用兵讨叛矣。」《唐语林》二。原出《刘宾客嘉话录》。《诗话总龟》前集五。《唐诗纪事》三九。</p></li>
<li><p><span id="唐轶二十-柳宗元-7"></span>
柳宗元得韩愈所寄诗，先以蔷薇露灌手，薰玉蕤香后发读，曰：「大雅之文，正当如是！」，《好事集》（《云仙杂记》六）。</p></li>
<li><p><span id="唐轶二十-柳宗元-8"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%94%90%E8%BD%B6%E4%BA%8C%E5%8D%81%E4%BA%8C-%E6%9F%B3%E5%85%AC%E6%9D%83-7">柳公权7</a>。</p></li>
<li><p><span id="唐轶二十-柳宗元-9"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E5%90%95%E6%B8%A9-1">吕温1</a>。</p></li>
<li><p><span id="唐轶二十-柳宗元-10"></span>
君诲尝夜坐，与退之、余三人谈鬼神变化。时风雪寒甚，牕外点点火明，若流萤，须臾千万点，不可数度。顷入室中，或为圆镜，飞度往来，乍离乍合，变为大声去。而三人中虽退之刚直，亦为之动颜，君诲与余，但匍匐掩目前席而已。信乎俗谚曰：「白日无谈人，谈人则害生；昏夜无谈鬼，谈鬼则怪至。」亦知言也。余三人后皆不利。《龙城录》上。《异人录》（《类说》一二）。</p></li>
</ol>
</div>
<div id="孟-郊" class="section level2">
<h2>
<span class="header-section-number">70.6</span> 孟　郊<a class="anchor" aria-label="anchor" href="#%E5%AD%9F-%E9%83%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-孟郊-1"></span>
唐孟庭份，郊之父。庭份为昆山尉，生郊，以诗名世。或云份亦能诗。《吴郡志》一二。</p></li>
<li><p><span id="唐轶二十-孟郊-2"></span>
唐孟郊因其父为昆山尉，常至山中，题诗于上方云：「昨日到上方，片霞封石床。锡杖莓苔青，袈裟松柏香。晴磬无短韵，昼灯含永光。有时乞鹤归，还放逍遥场。」其后张祐尝游，亦有诗云：「宝殿依山险，凌虚势欲吞。画簷齐木末，香砌压云根。远景窗中岫，孤烟竹里村。凭高聊一望，归思隔吴门。」皇祐中，王荆公以舒倅被旨来相水事，到邑已深夜，舣舟寺之前，秉火炬登山，阅寺中之诗，一夕和竟二公之诗，诘旦即回棹。……此四诗为山中之绝唱。《中吴纪闻》二。</p></li>
<li><p><span id="唐轶二十-孟郊-3"></span>
孟郊，字东野，工古风，诗名播天下，与李观、韩退之为友。贞元十二年及第，佐徐州张建封幕。卒，使下廷评，韩文公作东野志：谥曰贞曜先生。贾岛诗曰：「身殁声名在，多应万古传，寡妻无子息，破宅带林泉。冢近登山道，诗随过海船，故人相吊处，斜日下寒天。」〔韦〕庄云不及第，误也。《唐摭言》一○。《唐诗纪事》三五。</p></li>
</ol>
</div>
<div id="李-贺" class="section level2">
<h2>
<span class="header-section-number">70.7</span> 李　贺<a class="anchor" aria-label="anchor" href="#%E6%9D%8E-%E8%B4%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-李贺-1"></span>
李贺，字长吉，唐诸王孙也，父肃，边上从事。贺年七岁，以长短之制，名动京华。时韩文公与皇甫湜览贺所业，奇之，而未知其人。因相谓曰：「若是古人，吾曹不知者；若是今人，岂有不知之理！」会有以肃行止言者，二公因连骑造门，请见其子。既而总角荷衣而出，二公不之信，贺就试一篇，承命欣然，操觚染翰，旁若无人。仍目曰《高轩过》，曰：「华裾织翠青如葱，金镮压辔摇冬珑，马蹄隐耳声隆隆，入门下马气如虹。云是东京才子、文章巨公，二十八宿罗心胸，殿前作赋声磨空，笔补造化天无功，元精炯炯贯当中。庞眉书客感秋蓬，谁知死草生华风，我今垂翅负冥鸿，他日不羞蛇与龙。」二公大惊，以所乘马命连镳而还所居，亲为束发。年未弱冠，丁内艰，他日举进士，或谤贺不避家讳，文公特著《讳辨》一篇，不幸未登壮室而卒。《唐摭言》一○。又《广记》二○二引。《古今诗话》（《诗话总龟》前集二）。《唐才子传》五。</p></li>
<li><p><span id="唐轶二十-李贺-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E9%9F%A9%E6%84%88-10">韩愈10</a>。</p></li>
<li><p><span id="唐轶二十-李贺-3"></span>
元和中，进士李贺善为歌篇，韩文公深所知重，于绅之间每加延誉，由此声华借甚。时元相国稹年老，以明经擢第，亦攻篇什，常愿交结贺。一日，执贽造门，贺览刺不容，遽令仆者谓曰：「明经擢第，何事来看李贺？」相国无复致情，慙愤而退。其后左拾遗制策登科，日当要路。及为礼部郎中，因议贺父名晋肃，不合应进士举。亦以轻薄时辈所排，遂成𫐘轲。文公惜其才，为著《讳辩》录明之，然竟不成事。《剧谈录》下。又《广记》二六五引。《唐语林》六。　案：元稹谒李贺事，王士禛《古夫于亭杂录》卷二辨明其非。</p></li>
<li><p><span id="唐轶二十-李贺-4"></span>
有人谒李贺，见其久而不言，睡地者三，俄而成文三篇。《文笔襟喉》（《云仙杂记》三）。</p></li>
<li><p><span id="唐轶二十-李贺-5"></span>
李商隐作贺小传云：京兆杜牧为李长吉序，状长吉之奇甚尽，世传之。长吉姊嫁王氏者，语长吉之事尤备。长吉细瘦，通眉，长指爪，能苦吟疾书。最先为昌黎韩愈所知，所与游者王参元、杨敬之、权璩、崔植为密。每旦日出与诸公游，未尝得题然后为诗，如他人思量牵合以及程限为意。常从小奚奴，骑距驴，背一古破锦囊，遇有所得，即书投囊中。及暮归，太夫人使婢探囊出之，见所书多，辄曰：「是儿要当呕出心始已耳。」上灯与食，长吉从婢取书，硏墨叠纸，足成之，投他囊中，非大醉及吊丧日，率如此。过亦不复省，王、杨辈时复来探取写去。长吉往往独骑往京洛，所至或时有著，随弃之，故沈子明家所余四卷而已。长吉将死时，忽昼见一绯衣人，驾赤蚪，持一版书，若太古篆，或霹雳石文者，云当召长吉。长吉了不能读，歘下榻叩头，言：「阿长吉学语时，呼太夫人云。老且病，贺不愿去。」绯衣人笑曰：「帝成白玉楼，立召君为记。天上差乐，不苦也。」长吉独泣，边人尽见之。少之，长吉气绝。常所居窗中， 有烟气，闻行车嘒管之声。太夫人急止人哭，待之如炊五斗黍许时，长吉竟死。王氏姊非能造作谓长吉者，实所见如此。呜呼！天苍苍而高也，上果有帝也耶！帝果有苑囿宫室观阁之玩耶！苟信然，则天之高邈，帝之尊严，亦宜有人物文彩愈此世者，何独眷眷于长吉，而使其不寿耶！噫！又岂世所谓才而奇者，不独地上少，即天上亦不多耶！长吉生二十七年，位不过奉礼太常，当时人亦多排摈毁斥之，又岂才而奇者，帝独重之，而人反不重耶！又岂人见会胜帝耶！《唐诗纪事》四三。《唐才子传》五。《李贺小传》见《李义山文集》。</p></li>
<li><p><span id="唐轶二十-李贺-6"></span>
陇西李贺，字长吉，唐郑王之孙。稚而能文，尤善乐府词句，意新语丽，当时工于词者，莫敢与贺齿，由是名闻天下。以父名晋肃，子故不得举进士。卒于太常官，年二十四。其先夫人郑氏，念其子深，及贺卒，夫人哀不自解。一夕梦贺来，如平生时，白夫人曰：「某幸得为夫人子，而夫人念某且深，故从小奉亲命，能诗书，为文章。所以然者，非止求一位而自饰也，且欲大门族，上报夫人恩。岂期一日死，不得奉晨夕之养，得非天哉？然某虽死，非死也，乃上帝命。」夫人讯其事，贺曰：「上帝神仙之居也，近者迁都于月圃，搆新宫，命曰白瑶。以某荣于词，故召某与文士数辈，共为新宫记。帝又作凝虚殿，使某辈纂乐章。今为神仙中人，甚乐，愿夫人无以为念。」既而告去。夫人寤，甚异其梦，自是哀少解。《宣室志》（《广记》四九）。</p></li>
<li><p><span id="唐轶二十-李贺-7"></span>
李藩侍郎尝缀李贺歌诗，为之集序未成。知贺有表兄与贺笔砚之旧者，召之见，托以搜访所遗。其人敬谢，且请曰：「某尽记其所为，亦见其多点窜者，请得所葺者视之，当为改正。」李公喜，并付之，弥年绝迹。李公怒，复召诘之。其人曰：「某与贺中外，自小同处，恨其傲忽，常思报之，所得兼旧有者一时投于溷中矣！」李公大怒，叱出之，嗟恨良久。故贺篇什流传者少。《幽闲鼓吹》。又《广记》二四四引。《唐才子传》五。参见《东观余论》下。</p></li>
<li><p><span id="唐轶二十-李贺-8"></span>
进士李为作《泪赋》，及轻、薄、暗、小四赋。李贺作乐府，多属意花草蜂蝶之间，二子竟不远大。文字之作，可以定相命之优劣矣。《因话录》三。《唐语林》二。</p></li>
<li><p><span id="唐轶二十-李贺-9"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%9D%8E%E7%99%BD-31">李白31</a>。</p></li>
</ol>
</div>
<div id="王-建" class="section level2">
<h2>
<span class="header-section-number">70.8</span> 王　建<a class="anchor" aria-label="anchor" href="#%E7%8E%8B-%E5%BB%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-王建-1"></span>
王建校书为渭南尉，作宫词。……渭南先值内官王枢密，尽宗人之分，然彼我不均，后怀轻谤之色。忽因过饮，语及桓、灵信任中官，多遭党锢之罪，而起兴废之事。枢密深憾其讥，诘曰：「吾弟所有宫词，天下皆诵于口。禁掖深邃，何以知之？」建不能对，元公〔稹〕亲承圣旨，令隐其文，朝廷以为孔光不言温树，何其慎静乎！二君将遭奏劾，为诗以让之，乃脱其祸也。建诗曰：「先朝行坐镇相随，今上春宫见长时。脱下御衣偏得着，进来龙马每交骑。常承密旨还家少，独奏边情出殿迟。不是当家频向说，九重争遣外人知。」《云溪友议》下。又《广记》一九八引。《唐诗纪事》四四。《苕溪渔隐丛话》前集二二。《唐才子传》四。</li>
</ol>
</div>
<div id="张-籍" class="section level2">
<h2>
<span class="header-section-number">70.9</span> 张　籍<a class="anchor" aria-label="anchor" href="#%E5%BC%A0-%E7%B1%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-张籍-1"></span>
张籍在他镇幕府，郓帅李师古又以书币辟之，籍却而不纳，而作《节妇吟》一章寄之，曰：「君知妾有夫，赠妾双明珠。感君缠绵意，系在红罗襦。妾家高楼连苑起，良人执戟明光里。知君用心如日月，事夫誓拟同生死。还君明珠双泪垂，何不相逢未嫁时？」《容斋三笔》六。《四六话》上。</p></li>
<li><p><span id="唐轶二十-张籍-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E6%9C%B1%E5%BA%86%E4%BD%99-1">朱庆余1</a>。</p></li>
<li><p><span id="唐轶二十-张籍-3"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E9%A1%B9%E6%96%AF-2">项斯2</a>。</p></li>
<li><p><span id="唐轶二十-张籍-4"></span>
元和中，长安有沙门，不记名氏善病人文章，尤能捉语意相合处。张水部颇恚之，冥搜愈切，因得句曰：「长因送人处，忆得别家时。」径往夸扬，乃曰：「此应不合前辈意也！」僧微笑曰：「此有人道了也。」籍曰：「向有何人？」僧乃吟曰：「见他桃李树，思忆后园春。」籍因抚掌大笑。《唐摭言》一三。又《广记》一九八引。《诗话总龟》前集四。</p></li>
<li><p><span id="唐轶二十-张籍-5"></span>
张籍取杜甫诗一帙，焚取灰烬，副以膏蜜，频饮之，曰：「令吾肝肠从此改易。」《诗源指诀》（《云仙杂记》七）。</p></li>
</ol>
</div>
<div id="元-稹" class="section level2">
<h2>
<span class="header-section-number">70.10</span> 元　稹<a class="anchor" aria-label="anchor" href="#%E5%85%83-%E7%A8%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-元稹-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E6%9D%8E%E8%B4%BA-3">李贺3</a>。</p></li>
<li><p><span id="唐轶二十-元稹-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-6">白居易6</a>。</p></li>
<li><p><span id="唐轶二十-元稹-3"></span>
元和中，元稹为监察御史，与中使争驿厅，为其所辱，始敕节度观察使，台官与中使先到驿者处上厅，因为定制。《国史补》下。</p></li>
<li><p><span id="唐轶二十-元稹-4"></span>
元相公稹为御史，奉使东川，于褒城题黄明府诗。其序云：「昔年曾于解县饮酒，余尝为觥录事。尝于窦少府厅，有一人后至，频犯语令，连飞十数觥，不胜其困，逃席而去。醒后问人，前虞乡黄丞也。此后绝不复知。元和四年三月，奉使东川，十六日，至褒城望驿，有大池，楼榭甚盛。逡巡有黄明府见迎，瞻其形容，髣髴似识，问其前衔，即往日之逃席黄丞也。说问前事，黄生惘然而悟，因馈酒一樽，舣舟请余同载。余不免其意，与之尽欢。徧问座隅山水，则褒女所奔走城在其左，诸葛所征之路次其右。感今怀古，作赠黄明府诗曰：『昔年曾痛饮，黄令困飞觥。席上当时走，马前今日迎。依稀迷姓字，即渐识平生。故友身皆远，他乡眼暂明。便邀同榻坐，兼共刺船行。酒思临风乱，霜棱拂地平。不看深浅酌，还怆古今情。逦迤七盘路，陂陁数大城。花疑褒女笑，栈想武侯征。一种埋幽石，老闲千载名。』」《本事诗·事感》。又《唐诗纪事》三七引。</p></li>
<li><p><span id="唐轶二十-元稹-5"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E8%96%9B%E6%B6%9B-3">薛涛3</a>、4。</p></li>
<li><p><span id="唐轶二十-元稹-6"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E8%96%9B%E6%B6%9B-3">薛涛3</a>、4。</p></li>
<li><p><span id="唐轶二十-元稹-7"></span>
安人元相国，应制科之选，历天禄畿尉，则闻西蜀乐籍有薛涛者，能篇咏，饶词辩，常悄悒于怀抱也。及为监察，求使剑门，以御史推鞫，难得见焉。及就除拾遗，府公严司空绶，知微之之欲，每遣薛氏往焉。临途诀别，不敢挈行。洎登翰林，以诗寄曰：「锦江滑腻蛾眉秀，化出文君及薛涛。言语巧偷鹦鹉舌，文章分得凤凰毛。纷纷词客皆停笔，个个君侯欲梦刀。别后相思隔烟水，菖蒲花发五云高。」元公既在中书，论与裴晋公度子弟譔及第，议出同州。诏云：裴度立蔡上之功，元稹有嚚褰之过也。乃廉问淛东，别涛已逾十载。方拟驰使往蜀取涛，乃有排优周季南、季崇及妻刘采春，自淮甸而来。善弄陆参军，歌声彻云；篇韵虽不及涛，容华莫之比也。元公似忘薛涛，而赠采春诗曰：「新妆巧样画双蛾，幔裹恒州透额罗。正面偷轮光滑笏，缓行轻踏皴文靴。言词雅措风流足，举止低回秀媚多。更有恼人肠断处，选词能唱《望夫歌》。」《望夫歌》者，即罗唝之曲也。金陵有罗唝楼，即陈后主所建。采春所唱一百二十首，皆当代才子所作。其词五、六、七言，皆可和矣。词云：「不喜秦淮水，生憎江上船。载儿夫壻去，经岁又经年。」一。「借问东园柳，枯来得几年？自无枝叶分，莫怨太阳偏。」二。「莫作商人妇，金钗当卜钱。朝朝江口望，错认几人舡！」三。「郍年离别日，只道往桐庐。桐庐人不见，今得广州书。」四。「昨日胜今日，今年老去年。黄河清有日，白发黑无缘。」五。「闷向江头采白苹，尝随女伴祭江神。众中羞不分明语，暗掷金钗卜远人。」六。「昨夜北风寒，牵舡浦里安。潮来打缆断，摇𫇛始知难。」七。采春一唱是曲，闺妇行人莫不涟泣。且以藁砧尚在，不可夺焉。元公求在淛河七年，因醉题东武亭。此亭宋武帝所制，壮丽天下莫比也。诗曰：「役役闲人事，纷纷碎簿书。功夫两衙尽，留滞七年余。病痛梅天发，亲情海岸疏。因循未归得，不是恋鲈鱼。」卢侍御简求戏曰：「丞相虽不恋鲈鱼，乃恋谁耶？」《云溪友议》下。《唐诗纪事》三七。　案：《诗话总龟》前集一六引《古今诗话》云：「卢简求侍御曰：『丞相不恋鲈鱼，为好鉴湖春色。』春色谓刘采春。」</p></li>
<li><p><span id="唐轶二十-元稹-8"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E6%AD%A6%E5%84%92%E8%A1%A1-1">武儒衡1</a>。</p></li>
<li><p><span id="唐轶二十-元稹-9"></span>
元稹为翰林丞旨，朝退行钟廊时，初日映九英梅，隙光射稹，有气勃勃然。百僚望之曰：「岂肠胃文章映日可见乎？」《常朝录》（《云仙杂记》二）。</p></li>
<li><p><span id="唐轶二十-元稹-10"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E5%BC%A0%E7%A5%9C-4">张祜4</a>。</p></li>
<li><p><span id="唐轶二十-元稹-11"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-9">白居易9</a>、10、19、25。</p></li>
<li><p><span id="唐轶二十-元稹-12"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-9">白居易9</a>、10、19、25。</p></li>
<li><p><span id="唐轶二十-元稹-13"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-9">白居易9</a>、10、19、25。</p></li>
<li><p><span id="唐轶二十-元稹-14"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-9">白居易9</a>、10、19、25。</p></li>
<li><p><span id="唐轶二十-元稹-15"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%94%90%E8%BD%B6%E4%BA%8C%E5%8D%81%E4%BA%8C-%E6%9D%A8%E6%B1%9D%E5%A3%AB-1">杨汝士1</a>。</p></li>
<li><p><span id="唐轶二十-元稹-16"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E6%9D%8E%E7%BB%85-1">李绅1</a>。</p></li>
<li><p><span id="唐轶二十-元稹-17"></span>
初娶京兆韦氏，字蕙藂，官未达而苦贫。继室河东裴氏，字柔之。二夫人俱有才思，时彦以为嘉偶。初韦蕙藂逝，不胜其悲，韩侍郎作墓铭。为诗悼之曰：「谢家最小偏怜女，嫁与黔娄百事乖。顾我无衣搜画箧，泥他沽酒拔金钗。野蔬充膳甘长藿，落叶添薪仰古槐。今日赠钱过百万，为君营奠复营斋。」又云：「曾经沧海难为水，除却巫山不是云。」复自会稽拜尚书右丞，到京未逾月，出镇武昌。武昌建节李相、牛相、元相比也。是时，中门外搆缇幕，候天使送节次，忽闻宅内恸哭，侍者曰：「夫人也。」乃传问：「旌钺将至，何长恸焉？」裴氏曰：「岁杪到家乡，先春又赴任。亲情半未相见，所以如此。」立赠柔之诗曰：「穷冬到乡国，正岁别京华。自恨风尘眼，常看远地花。碧幢还照曜，红粉莫咨嗟。嫁得浮云壻，相随即是家。」裴柔之答曰：「侯门初拥节，御苑柳丝新。不是悲殊命，唯愁别是亲。黄莺迁古木，珠履徙清尘。想到千山外，沧江正暮春。」元公与柔之琴瑟相和，亦房帷之美也。余故编录之。《云溪友议》下。《古今诗话》（《诗话总龟》前集一七）。《唐诗纪事》七八。</p></li>
<li><p><span id="唐轶二十-元稹-18"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%94%90%E8%BD%B6%E4%BA%8C%E5%8D%81%E4%BA%8C-%E5%91%A8%E5%A4%8D-1">周复1</a>。</p></li>
<li><p><span id="唐轶二十-元稹-19"></span>
丞相元稹之镇江夏也，尝秋夕登黄鹤楼，遥望河江之湄，有光若残星焉，乃令亲信某往视之。某遂棹小舟直诣光所，乃钓船中也。询彼渔者，云适获一鲤，光则无之。亲信乃携鲤而来。既登楼，公庖人剖之，腹中得镜二，如古大钱。以面相合，背则隐起双龙，虽小而鳞鬣爪角悉具。既莹，则常有光耀，公宝之，置卧内巾箱中。及相公薨，镜亦亡去。《三水小牍》上。又《广记》二三二引。</p></li>
<li><p><span id="唐轶二十-元稹-20"></span>
元稹在江夏襄州贾堑有庄，新起堂，上梁才毕，疾风甚雨。时庄客输油六七瓮，忽震一声，油瓮悉列于梁上，一滴不漏。其年元卒。《酉阳杂俎》前集八。又《广记》三九四引。</p></li>
<li><p><span id="唐轶二十-元稹-21"></span>
乐天在洛，大和中，稹拜左丞，自越过洛，以二诗别乐天云：「君应怪我留连久，我欲与君辞别难。白头徒侣渐稀少，明日恐君无此欢。」又云：「自识君来三度别，这回白尽老髭须。恋君不去君须会，知得后回相见无？」未几，死于鄂。乐天哭之曰：「始以诗交，终以诗诀，弦笔相绝，其今日乎！」《唐诗纪事》三七。</p></li>
<li><p><span id="唐轶二十-元稹-22"></span>
元相稹之薨也，卜葬之夕，为火所焚，以煨烬之余瘗之也。《南部新书》庚。</p></li>
<li><p><span id="唐轶二十-元稹-23"></span>
元微之、白乐天两不相下。一日同咏李花，微之先成，曰：「苇绡开万朵。」乐天乃服。绡，练也，苇白而绡轻。《高隐外书》（《云仙杂记》七）。</p></li>
<li><p><span id="唐轶二十-元稹-24"></span>
其楷字盖自有风流酝藉，侠才子之气，而动人眉睫也。要之诗中有笔，笔中有诗，而心画使之然耳。今御府所藏正书一。《宣和书谱》三。</p></li>
<li><p><span id="唐轶二十-元稹-25"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-69">白居易69</a>。</p></li>
</ol>
</div>
<div id="薛书记" class="section level2">
<h2>
<span class="header-section-number">70.11</span> 薛书记<a class="anchor" aria-label="anchor" href="#%E8%96%9B%E4%B9%A6%E8%AE%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-薛书记-1"></span>
元相公在浙东时，宾府有薛书记，饮酒醉后，因争令掷注子，击伤相公犹子，遂出幕。醒来乃作《十离》诗上献府主：「驯扰朱门四五年，毛香足浄主人怜。无端咬著亲情客，不得红丝毯上眠。《犬离主》。越管宣毫始称情，红牋纸上撒花琼。都缘用久锋头尽，不得羲之手里擎。《笔离毛》。雪耳红毛浅碧蹄，追风曾到日东西。为惊玉貌郎君坠，不得华轩更一嘶。《马离厩》。陇西独自一孤身，飞去飞来上锦裀。都缘出语无方便，不得笼中更唤人。《鹦鹉离笼》。出入朱门未忍抛，主人常爱语交交。衔泥秽污珊瑚簟，不得梁间更垒巢。《燕离巢》。皎洁圆明内外通，清光似眼水精宫。都缘一点瑕相秽，不得终宵在掌中。《珠离掌》。戏跃莲池四五秋，常摇朱尾弄纶钩。无端摆断芙蓉朵，不得清波更一游。《鱼离池》。爪利如锋眼似铃，平原捉兔称高情。无端窜向青云外，不得君王手上擎。《鹰离主》。蓊郁新栽四五行，常将贞节负秋霜。为缘春笋钻墙破，不得垂阴覆玉堂。《竹离亭》。铸泻黄金镜始开，初生三五月徘徊。为遭无限尘蒙蔽，不得华堂上玉台。《镜离台》。」「马上同携今日杯，湖边还折去年梅。年年祗是人空老，处处何曾花不开。歌咏每添诗酒兴，醉酣还命管弦来。罇前百事皆依旧，点检唯无薛秀才。」元公诗。《唐摭言》一二。《唐诗纪事》四九。参见薛涛2。　案：此载元稹诗，实为白居易诗，见《白氏长庆集》二○。</li>
</ol>
</div>
<div id="贾-岛" class="section level2">
<h2>
<span class="header-section-number">70.12</span> 贾　岛<a class="anchor" aria-label="anchor" href="#%E8%B4%BE-%E5%B2%9B"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-贾岛-1"></span>
贾岛，字阆仙。元和中，元白尚轻浅，岛独变格入僻，以矫浮艳，虽行坐寝食，吟味不辍。尝夸驴张盖，横截天衢，时秋风正厉，黄叶可扫，岛忽吟曰：「落叶满长安。」志重其冲口直致，求足一联，杳不可得，不知身之所从也。因之唐突大京兆刘栖楚，被系一夕而释之。《唐摭言》一一。又《广记》一五六引。《唐诗纪事》四○。《唐才子传》五。　案：清郑珍《巢经巢文集》五于此事有辨证。今人多以为事或有之，唯京兆非栖楚。</p></li>
<li><p><span id="唐轶二十-贾岛-2"></span>
岛初赴名场日，常轻于先辈。以八百举子所业，悉不如己，自是往往独语，傍若无人。或闹市高吟，或长衢啸傲。忽一日于驴上吟得「鸟宿池中树，僧敲月下门」，初欲著推字，或欲著敲字，炼之未定，遂于驴上作推字手势，又作敲字手势，不觉行半坊，观者讶之，岛似不见。时韩吏部愈权京尹，意气清严，威振紫陌，经第三对呵唱，岛但手势未已，俄为宦者推下驴，拥至尹前，岛方觉悟。顾问欲责之，岛具对：「偶得一联，吟安一字未定，神游诗府，致冲大官，非敢取尤，希垂至鉴。」韩立马良久，思之，谓岛曰：「作敲字佳矣。」遂与岛并辔语笑，同入府署，共论诗道，数日不厌，因与岛为布衣之交。故愈有赠二十八字，岛因此名出寰海。诗曰：「孟郊死葬北邙山，日月风云顿觉闲。天恐文章声断绝，再生贾岛向人闲。」《鉴诫录》八。《唐宋遗史》（《诗话总龟》前集一一、《类说》二七、《野客丛书》一四并引）。《唐诗纪事》四○。《唐才子传》五。　案：此事后世广为流传，然宋人已力辩此事及韩诗之不可信（见钱仲联《韩昌黎诗系年集释》七引）。又《缃素杂记》引《刘宾客嘉话录》亦载此事（见《苕溪渔隐丛话》前集一九），近人唐兰考为黄朝英误记。</p></li>
<li><p><span id="唐轶二十-贾岛-3"></span>
贾岛不善程试，每自叠一幅，巡铺告人曰：「原夫之辈，乞一联！乞一联！」《唐摭言》一二。又《广记》一八一引。</p></li>
<li><p><span id="唐轶二十-贾岛-4"></span>
晋公度初立第于街西兴化里，凿池种竹，起台榭。岛方下第，或以为执政恶之，故不在选，怨愤题诗曰：「破却千家作一池，不栽桃李种蔷薇。蔷薇花落秋风起，荆棘满庭君始知。」皆恶其不逊。《唐诗纪事》四○。《古今诗话》（《诗话总龟》前集三九）。《本事诗·怨愤》。　案：《本事诗》云贾岛凿池种竹起台榭，当误。</p></li>
<li><p><span id="唐轶二十-贾岛-5"></span>
贾又吟《病蝉》之句以刺公卿，公卿恶之，与礼闱议之，奏岛与平曾等风狂，挠扰贡院，是时逐出关外，号为十恶。议者以浪仙自认病蝉，是无抟风之分。诗曰：「病蝉飞不得，向我掌中行。折翼犹能薄，酸吟尚极清。露华疑在腹，尘点误侵晴。黄雀并乌鸟，俱怀害尔情。」《鉴诫录》八。《诗话总龟》前集三三。《唐诗纪事》四○。</p></li>
<li><p><span id="唐轶二十-贾岛-6"></span>
岛尝为僧，韩愈惜其才，俾反俗。尝于宣城谒紫微，不遇，乃曰：「我诗无绮罗铅粉，宜其不售也。」《五总志》。参见喻凫1。　案：贾岛年辈先于杜牧，当无谒杜牧之事。</p></li>
<li><p><span id="唐轶二十-贾岛-7"></span>
贾岛尝为僧，洛阳令不许僧午后出寺，贾有诗云：「不如牛与羊，犹暮归。」诗思迟涩，杼轴方得。如「鸟从井口出，人自岳阳来」，乃经年遂偶句。《北梦琐言》（《诗话总龟》前集八）。《唐诗纪事》四○。</p></li>
<li><p><span id="唐轶二十-贾岛-8"></span>
岛后为僧，改名无本，入京投蜀僧悟达国师知玄院中。或去法干寺返初了。潜于钟楼安下，日与师觉辉、无可上人、姚殿中合衷私唱和。虑卿相所闻，专俟宣宗微行，欲见帝，希特恩非时及第。及宣宗微行，值玄不在，上聆钟楼上有秀才吟咏之声，遂登楼，于岛案上取吟次诗欲看。岛不识帝，攘臂睨帝，遽于帝手夺之，曰：「郎君何会耶？」帝慙赧下楼。玄公寻亦归院，岛抚膺追悔，欲投钟楼。帝惜其才，急诏释罪，谓岛曰：「方知卿薄命矣。」遂御札墨制，除岛为遂州长江主簿，帝意令岛继长沙故事。勅曰：「比者礼部奏卿风狂，遂且令关外将息。今既却携卷轴，潜至京城，遇朕微行，闻卿高咏，覩其至业，可谓屈人。是用显我特恩，赐尔墨制。宜从短簿，别俟殊科。可守剑南道遂州长江县主簿，仍便赍勅，乘驿赴官。所管藩侯，放上闻奏。」大中八年九月七日制下，岛因授此官，永离贡籍。初之任，届东川，府主冯八座三十里出倚仪以迎之。既至馆舍，见待甚厚，大具肴馔宴设。故岛献感恩诗曰：「匏革奏终非独乐，军城未晓启重门。何时却入三台贵，此日空知八座尊。罗绮舞闲收雨点，貔貅鬭外卷云根。逐迁属吏随宾列，拨棹扁舟不忘恩。」后有一少年除长江簿，犹豫不赴，张𧏖先辈为诗刺之曰：「少年为理但公清，鸿渐行中是去程。莫恨长江为短簿，可能胜得贾先生？」《鉴诫录》八。《唐宋遗史》（《诗话总龟》前集一一）。《唐才子传》五。　案，贾岛贬长江主簿一事，《唐摭言》一一、《新唐书》本传所记与此颇异，王楙《野客丛书》一四已作辨析。近人李嘉言《贾岛年谱》谓岛赴长江主簿任在文宗开成二年，武宗会昌三年卒。</p></li>
<li><p><span id="唐轶二十-贾岛-9"></span>
贾岛遇宣宗微行，问秀才名，对曰「贾岛」，帝曰：「久闻诗名。」岛曰：「何以知之？」后言于宰臣，与平曾相次谪授长江尉。所谓不识贵人也。《北梦琐言》七。</p></li>
<li><p><span id="唐轶二十-贾岛-10"></span>
又尝遇武宗皇帝于定水精舍，岛尤肆侮，上讶之。他日有中旨令与一官谪去，乃授长江县尉，稍迁普州司仓而卒。《唐摭言》一一。又《广记》一五六引。</p></li>
<li><p><span id="唐轶二十-贾岛-11"></span>
岛自长江迁普州司仓，方干自镜湖寄诗曰：「乱山重复叠，何路访先生。岂料多才者，空垂不第名。闲曹犹得醉，薄俸亦胜耕。莫问吟诗苦，年年芳草平。」岛至老无子，因啖牛肉得疾，终于传署。后崔锜评事倅岳阳日，为诗悼之。岳阳，普州地名，今因创墓在岳阳山上，山下有岳阳池。诗曰：「倚恃才难继，昂藏貌不恭。骑驴冲大尹，夺卷忤宣宗。驰誉超先辈，居官下我侬。司仓旧曹署，一见一心忪。」又举子李允恭有诗曰：「一一玄微缥缈成，尽吟方更爽神清。宣宗谪去为闲事，韩愈知来已振名。海底也应搜得静，月轮常被翫教倾。如何未隔四十载，不遇论量向此生。」《鉴诫录》八。《唐诗纪事》四○。</p></li>
<li><p><span id="唐轶二十-贾岛-12"></span>
贾岛常以岁除取一年所得诗，祭以酒脯，曰：「劳吾精神，以是补之。」《金门岁节》（《云仙杂记》四）。《下帷短牒》（陶本《说郛》三一）。</p></li>
<li><p><span id="唐轶二十-贾岛-13"></span>
高丽使过海，有诗云：「水鸟浮还没，山云断复连。」时贾岛诈为梢人，联下句云：「棹穿波底月，舡压水中天。」丽使嘉叹久之，自此不复言诗。《今是堂手录》（《苕溪渔隐丛话》前集一九）。</p></li>
<li><p><span id="唐轶二十-贾岛-14"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html#%E5%94%90%E8%BD%B6%E4%BA%8C%E5%8D%81%E5%85%AD-%E6%9D%8E%E6%B4%9E-1">李洞1</a>、2。</p></li>
</ol>
</div>
<div id="姚-合" class="section level2">
<h2>
<span class="header-section-number">70.13</span> 姚　合<a class="anchor" aria-label="anchor" href="#%E5%A7%9A-%E5%90%88"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-姚合-1"></span>
合，宰相崇曾孙，登元和进士第，调武功主簿，世号姚武功。又为富平万年尉。宝应中，历监察御史、户部外郎，出荆、杭二州刺史，后为给事中、陕虢观察使。开成末，终秘书监。与马戴、费冠卿、殷尧藩、张籍游，李频师之。合有《极玄集》，取王维等二十六人诗百篇，曰：「此诗中射雕手也。」《唐诗纪事》四九。</p></li>
<li><p><span id="唐轶二十-姚合-2"></span>
开成间，李商隐尉弘农，以活囚忤观察使孙简，将罢去，会〔姚〕合来代简，一见大喜，以风雅之契，即谕使还官，人雅服其义。《唐才子传》六。</p></li>
</ol>
</div>
<div id="皇甫湜" class="section level2">
<h2>
<span class="header-section-number">70.14</span> 皇甫湜<a class="anchor" aria-label="anchor" href="#%E7%9A%87%E7%94%AB%E6%B9%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-皇甫湜-1"></span>
皇甫郎中湜气貌刚质，为文古雅。恃才傲物，性复褊而直。为郎南宫时，乘酒使气，忤同列者。及醒，不自适，求分务温洛，时相允之。值伊瀍仍岁歉食，正郎滞曹不迁，省俸甚微，困悴且甚。尝因积雪，门无辙迹，庖突无烟，晋公时保厘洛宅，人有以为言者，由是卑辞厚礼，辟为留守府从事。正郎感激之外，亦比比乖事大之礼，公优容之如不及。先是，公讨淮西日，恩赐钜万，贮于集贤私第。公信浮屠教，且曰：「燎原之火，漂杵之诛，其无玉石俱焚者乎？」因尽舍讨叛所得，再修福先佛寺，危楼飞阁，琼砌璇题，就有日矣。将致书于秘监白乐天，请为刻珉之词。公与乐天俱兴平年传法堂师弟子。值正郎在座，忽发怒曰：「近舍某而远征白，信获戾于门下矣。且某之文方白之作，自谓瑶琴宝瑟而比之桑间濮上之音也。然何门不可以曳长裾？某自此请长揖而退。」座客旁观，靡不股栗。公婉词敬谢之，且曰：「初不敢以仰烦长者，虑为大手笔见拒。是所愿也，非敢望也。」正郎赪怒稍解，则请斗酿而归。至家，独饮其半，寝酣数刻，呕哕而兴，乘醉挥毫，黄绢立就。又明日，洁本以献，文思古謇，字复怪僻。公寻绎久之，目瞪舌涩，不能分其句。读毕叹曰：「木玄虚、郭景纯《江》《海》之流也。」其碑在寺西北廊玉石幢院。洛中人家往往有本在。因以宝车名马、缯彩器翫约千余缗，置书命小将就第酬之。正郎省札大忿，掷书于地，叱小将曰：「寄谢侍中，何相待之薄也！某之文，非常流之文也。曾与顾况为集序外，未尝造次许人。今者请制此碑，盖受恩深厚尔。其辞约三千余字，每字三匹绢，更减五分钱不得。」已上实录正郎语，故不文。小校既恐且怒，跃马而归，公门下之僚属列校咸扼腕切齿，思脔其肉。公闻之笑曰：「真命世不羁之才也。」立遣依数酬之。愚幼年尝数其字，得三千二百五十有四，计送绢九千七百〔六十〕有二。后逢寺之老僧曰师约者，细为愚说其数，亦同。自居守府至正郎里第，辇负相属，洛人聚观，比之雍绛泛舟之役。正郎领受之无媿色。湜褊急之性，独异于人。尝为蜂螫手指，因大躁，急命臧获及里中小儿辈箕敛蜂巢，购以善价。俄顷，山聚于庭，则命碎烂于碪机杵臼，绞取其液，以酬所痛。又尝命其子松录诗数首，一字小误，诟詈且跃呼，杖不及，则擒啮其臂，血流及肘而止。其褊讦之性，率此类也。《阙史》上。又《广记》二四四引。《唐语林》六。</p></li>
<li><p><span id="唐轶二十-皇甫湜-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E7%89%9B%E5%83%A7%E5%AD%BA-5">牛僧孺5</a>。</p></li>
</ol>
</div>
<div id="吕-温" class="section level2">
<h2>
<span class="header-section-number">70.15</span> 吕　温<a class="anchor" aria-label="anchor" href="#%E5%90%95-%E6%B8%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-吕温-1"></span>
通事舍人宣诏，旧例，拾遗团句把麻者，盖谒者不知书，多失句度，故用拾遗低声摘句以助之。及吕温为拾遗，被唤把麻，不肯去，遂成故事。拾遗不把麻者，自吕始也。时柳宗元戏吕云：「幸识一文半字，何不与他把也？」《刘宾客嘉话录》。又《广记》一八七引、《近事会元》二引。《文昌杂录》三。</p></li>
<li><p><span id="唐轶二十-吕温-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html#%E5%94%90%E8%BD%B6%E4%BA%8C%E5%8D%81%E5%9B%9B-%E5%8D%97%E5%8D%93-1">南卓1</a>。</p></li>
<li><p><span id="唐轶二十-吕温-3"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E6%9D%8E%E7%BB%85-1">李绅1</a>。</p></li>
<li><p><span id="唐轶二十-吕温-4"></span>
吕衡州温，祖延之、父渭，俱有盛名，重任。而吕氏家风，先世碑志不假于人，皆子孙自撰。云：「欲传庆善于信词，儆文学之荒坠也。」《南部新书》辛。《唐语林》二。</p></li>
</ol>
</div>
<div id="卢-仝" class="section level2">
<h2>
<span class="header-section-number">70.16</span> 卢　仝<a class="anchor" aria-label="anchor" href="#%E5%8D%A2-%E4%BB%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-卢仝-1"></span>
张芸叟为安信之言，旧见《唐野史》一书，出二事：一、 明皇为李辅国所弑，肃宗知其谋，不能制。不数日，雷震杀之。一、 甘露祸起，北司方收王涯。卢仝者适在坐，并收之。仝诉曰：「山人也。」北司折之曰：「山人何用见宰相？」仝语塞，疑其与谋。自涯以下，皆以发反系柱上，钉其手足，方行刑。仝无发，北司令添一钉于脑后，人以为添丁之谶云。《邵氏闻见后录》九。《后村诗话》前集一。《唐才子传》五。</p></li>
<li><p><span id="唐轶二十-卢仝-2"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%94%90%E8%BD%B6%E4%BA%8C%E5%8D%81%E4%BA%8C-%E6%9D%8E%E7%8E%AB-1">李玫1</a>。</p></li>
</ol>
</div>
<div id="李-翺" class="section level2">
<h2>
<span class="header-section-number">70.17</span> 李　翺<a class="anchor" aria-label="anchor" href="#%E6%9D%8E-%E7%BF%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-李翺-1"></span>
李八座翺，潭州席上有舞《柘枝》者，匪疾而颜色忧悴。殷尧藩侍御当筵而赠诗，曰：「始苏太守青蛾女，流落长沙舞《柘枝》。满座绣衣皆不识，可怜红脸泪双垂。」明府诘其事，乃故苏台韦中丞爱姬所生之女也。夏卿之胤，正卿之姪。曰：「妾以昆弟夭丧，无以从人，委身于乐部，耻辱先人。」言讫涕咽，情不能堪。亚相为之吁叹，且曰：「吾与韦族，其姻旧矣。」速命更其舞服，饰以袿襦，延与韩夫人相见。夫人，吏部之子。顾其言语清楚，宛有冠盖风仪，抚念如其所媵，遂于宾榻中选士而嫁之也。舒元舆侍郎闻之，自京驰诗赠李公曰：「湘江舞罢忽成悲，便脱蛮靴出绛帏。谁是蔡邕琴酒客，魏公怀旧嫁文姬。」李尚书初守庐江，有重系者合当大辟。引虑之时，启鸣曰：「某偶黩典章，即从诛戮。然昔于群山，专习一艺，愿于贵人之前试之。」乃曰：「长啸也。死而无恨欤！」乃命缓系而听之，清声上彻云汉。公曰：「不谓苏门之风，出于赭衣之下。可命鸾鹤同游，可与孙、阮齐躅。去其械梏，蠲其罪乎！」后镇山南，夜闻长笛之音，而浏亮不绝。问是何人吹之也，具云：「府狱重囚。」令明日引来。官吏递相尤怨，夜使囚徒为乐，罪累必深。及至，发龙吟之韵，奏出塞之悲，闺思乡情，莫不凄切。公曰：「汝之吹竹已得其能。不事农业，可为伶人尔。」卒岁而怜愍之，便令奔去也。《云溪友议》上。《古今诗话》（《诗话总龟》前集二四）。《唐语林》四。《唐诗纪事》三五。</p></li>
<li><p><span id="唐轶二十-李翺-2"></span>
李文公翺自文昌宫出刺合淝郡。公性褊直方正，未尝信巫觋之事。郡客有李处士者，自云能通鬼神之言，言事颇中，一郡肃敬，如事神明。公到郡旬月，乃投刺候谒，礼容甚倨。公心忌之，思以抑挫，抗声谓曰：「仲尼，大圣也，尚云『未知生焉知死』，子能贤于宣父邪？」生曰：「不然。独不见阮生著《无鬼论》，精辨宏赡，人不能屈，致鬼神见乎！且公骨肉间，朝夕当有遘病沉困者，晏安酖毒则已，或五常粗备，渍于七情，孰忍视溺而不援哉？」公愈怒，立命械系之，将痛鞭其背。夫人背疽，明日内溃，果哕食昏瞑，百刻不糁。遍召医药，曾无少瘳。爱女数人，既笄未嫁，环床呱呱而泣，且归罪于文公之桎梏李生也。公以伉俪义重，息裔情牵，不得已，解缧絏而祈叩之。则曰：「第手翰一状，俟夜祷之，某留墨篆同焚，当可脱免。」仍诫曰：「慎勿笺易铅椠，他无所须矣。」公敬受教，即自草词祝，洁手书之。性褊，札写数纸皆误，不能爽约，则又再书。烛灺更深，疲于毫砚，克意一幅，缮札稍严。而官位之中竟笺一字，既逾时刻，遂并符以焚。闻呻吟顿减，合室相庆。黎明，李生候谒，公深德之。生曰：「祸则可免，犹谓迟迟。诫公无得漏略，何为复注一字？」公曰：「无之。向写数本，悉以涂改，不忍自欺，就焚之书，颇为精谨，老夫未尝忘也。」生曰：「谈何容易。祝词在斯。」因探怀以出示，则昨夕所烬之文也。公惊愕惭赧，避席而拜，酬之厚币，竟无所取。旬日告别，不知所往。疾亦渐间。《阙史》上。又《广记》七三引。《唐摭言》八。</p></li>
<li><p><span id="唐轶二十-李翺-3"></span>
杨嗣复第二榜，卢求者，李翺之壻。先是翺典合肥郡，有一道人诣翺，自言能使鬼神。……后翺任桂州，其人复至。其年，杨嗣复知举，求落第。嗣复，翺之亲表，由是颇以求为慊。因访于道人，道人言曰：「此细事，亦可为奏章一通。」几砚纸笔，复置醇酎数斗于侧，其人以巨杯引满而饮，寝少顷而觉，觉而复饮。暨罍耻，即整衣冠北望而拜，遽对桉手疏二缄，迟明授翺曰：「今秋有主司，且开小卷，明年见榜，开大卷。」翺如所教。寻递中报至，嗣复依前主文，即开小卷，辞云：「非头黄尾，三求六李。」翺奇之，遂寄嗣复。嗣复已有所贮，颇疑漏泄。及放榜，开大卷，乃一榜焕然，不差一字。其年裴俅为状元，黄价居榜末，次则卢求耳，余皆契合。后翺镇襄阳，其人复至，翺虔敬可知也。谓翺曰：「鄙人载来，盖仰公之政也。」因命出诸子，熟视，皆曰：「不继。」翺无所得，遂遣诸女出拜之，乃曰：「尚书他日外孙三人，皆位至宰辅。」后求子携，郑亚子畋，杜审权子让能，为将相。《唐摭言》八。又《广记》一八一引。《唐书》（《广卓异记》六）。《唐诗纪事》五三。　案：卢求，与卢储当为同一人，参见卢储1。</p></li>
<li><p><span id="唐轶二十-李翺-4"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E5%8D%A2%E5%82%A8-1">卢储1</a>。</p></li>
<li><p><span id="唐轶二十-李翺-5"></span>
襄州李八座翺，断僧相打，云：「夫说法则不曾敷坐而坐，相打则偏袒右肩左肩。领来向佛前，而作偈言。各笞去衣十五，以例三千大千。」又断僧通状云：「上岁童子二十受戒，君王不朝，父母不拜。口称『贫道』，有钱放债。量决十下，牒出东界。」《云溪友议》下。</p></li>
<li><p><span id="唐轶二十-李翺-6"></span>
苕溪渔隐曰：余读《传灯录》言：「朗州刺史李翺谒药山，问如何是道。师以手指上下曰：『会么？』翺曰：『不会。』师曰：『云在天水在缾。』翺遂赠以诗曰：『练得身形似鹤形，千株松下两函经。我来问道无余说，云在青天水在缾。』」又：「药山一夜登山经行，忽云开见月，大笑一声，应澧阳东九十许里，居民尽谓东家。翺再赠诗曰：『选得幽居惬野情，终年无送亦无迎。有时直上孤峰顶，月下披云笑一声。』」余以《唐书》翺本传考之，翺尝为朗州剌史，则《传灯录》所载是也。《苕溪渔隐丛话》前集二○。参见《传灯录》一四、《宋高僧传》一七。</p></li>
<li><p><span id="唐轶二十-李翺-7"></span>
《韩吏部集》有李习之两句云：「前之讵灼灼，此去信悠悠。」若无可取。郑州掘一石，刻刺史李翺诗曰：「县君爱砖渠，绕水恣行游。鄙性乐山野，掘地便成沟。两岸植芳草，中间漾清流。所向既不同，砖凿名自修。从他后人见，景趣谁为幽？」王深父编次入习之集。此别一李翺尔，而习之不能诗也。《中山诗话》。《唐诗纪事》三五。</p></li>
<li><p><span id="唐轶二十-李翺-8"></span>
毛传好食鸠，人与己相得者必以鸠赠之，一见李翺，赠十二篮。《好事集》（《云仙杂记》四）。</p></li>
</ol>
</div>
<div id="卢-储" class="section level2">
<h2>
<span class="header-section-number">70.18</span> 卢　储<a class="anchor" aria-label="anchor" href="#%E5%8D%A2-%E5%82%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-卢储-1"></span>
李翺江淮典郡，有进士卢储投卷，翺礼待之，置文卷几案间，因出视事。长女及笄，闲步铃阁前，见文卷，寻绎数四，谓小青衣曰：「此人必为状头。」迨公退，李闻之，深异其语，乃令宾佐至邮舍，具白于卢，选以为壻。卢谦让久之，终不却其意。越月随计，来年果状头及第。才过关试，径赴嘉礼。催妆诗曰：「昔年将去玉京游，第一仙人许状头。今日幸为秦晋会，早教鸾凤下妆楼。」后卢止官舍，迎内子，有庭花开，乃题曰：「芍药斩新栽，当庭数朵开。东风与拘束，留待细君来。」人生前定，固非偶然耳。《抒情诗》（《广记》一八一）。《南部新书》（《诗话总龟》前集二三），又《记纂渊海》三七引。《唐诗纪事》五二。　案：卢储与卢求当为同一人，参见李翺3。</li>
</ol>
</div>
<div id="杨巨源" class="section level2">
<h2>
<span class="header-section-number">70.19</span> 杨巨源<a class="anchor" aria-label="anchor" href="#%E6%9D%A8%E5%B7%A8%E6%BA%90"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-杨巨源-1"></span>
张弘靖三世掌书命，在台座，前代未有。杨巨源赠公诗云：「伊陟无闻祖，韦贤不到孙。」时称其能与，张家说家门。巨源在元和中，诗韵不为新语，体律务实，功夫颇深。自旦至暮，吟咏不辍。巨源年老，头数摇，人言吟诗多致得。《因话录》二。《唐语林》二。《诗史》（《诗话总龟》前集一七）。《唐诗纪事》三五。</p></li>
<li><p><span id="唐轶二十-杨巨源-2"></span>
巨源善叙事，胡二十以户部兼判度支，乃贺以诗曰：「雄拜知承圣主恩。」于是有雄拜之句。《唐诗纪事》三五。</p></li>
</ol>
</div>
<div id="唐-衢" class="section level2">
<h2>
<span class="header-section-number">70.20</span> 唐　衢<a class="anchor" aria-label="anchor" href="#%E5%94%90-%E8%A1%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-唐衢-1"></span>
唐衢，周郑客也。有文学，老而无成。唯善哭，每一发声，音调哀切，闻者泣下。常游太原，遇享军，酒酣乃哭，满坐不乐，主人为之罢宴。《国史补》中。又《广记》四九七引。《桂苑丛谈·史遗》。</li>
</ol>
</div>
<div id="张仲素" class="section level2">
<h2>
<span class="header-section-number">70.21</span> 张仲素<a class="anchor" aria-label="anchor" href="#%E5%BC%A0%E4%BB%B2%E7%B4%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-张仲素-1"></span>
元和初，达官中外之亲重婚者，先以涉溱洧之讥。就礼之夕，傧相则有清河张仲素、宗室李程。女家索催妆诗，仲素朗吟曰：「舜耕余草木，禹凿旧山川。」程久之乃悟，曰：「张九，张九，舜禹之事，吾知之矣。」于是群客大笑。《群居解颐》（张本《说郛》三二、陶本《说郛》二四）。《善谑集》（张本《说郛》六五、陶本《说郛》三二）。</li>
</ol>
</div>
<div id="郑-俞" class="section level2">
<h2>
<span class="header-section-number">70.22</span> 郑　俞<a class="anchor" aria-label="anchor" href="#%E9%83%91-%E4%BF%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-郑俞-1"></span>
郑俞，登贞元十六年进士第，杜元颖、吴丹、白乐天皆同年登科。乐天为河南尹，俞始授长水县令，乐天《四虽吟》云：「命虽薄，犹胜于郑长水。」《唐诗纪事》四五。</li>
</ol>
</div>
<div id="陆-畅" class="section level2">
<h2>
<span class="header-section-number">70.23</span> 陆　畅<a class="anchor" aria-label="anchor" href="#%E9%99%86-%E7%95%85"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-陆畅-1"></span>
陆郎中畅，早耀才名，辇毂不改于乡音。自贺秘书知章、贾相躭、顾著作况，讥调秦人，至于陆君者矣。贡举之年，和群公《对雪》，落句云：「天人宁底巧，剪水作花飞。」又《山斋翫月》诗曰：「野性平生唯好月，新晴半夜覩婵娟，起来自擘书窗破，恰漏清光落枕前。」又《经崔谏议玄亮林亭》曰：「蝉噪入云树，风开无主花。」在越，每经游兰亭，高步禹迹石帆之绝境，如不系之舟焉。初为西江王大夫仲舒从事，终日长吟，不亲公牍。府公微言，拂衣而去。辞曰：「不可偶为大夫参佐，而妨志业耶！」王乃固留不已，请举自代，然后登舟，曰：「洿子姪得耳，渠曾数辟不就，畅召必来。」陆洿员外，畅之姪也。而乃采药西山，饮泉滫水。建昌之南也，今新吴。昔许真君铭曰：「有水曰滫，有鱼曰魧，天地昏冥，何以伏藏。」又谓真君淬剑之水，铸锻者多于此水砥砺也。朝客闻之，以为仕隐也，美誉益彰。及登兰省，遇云阳公主下降刘都尉，百僚举为傧相。诗题之者，顷刻而成，其诗亦丽也。《咏帘》诗曰：「劳将素手卷虾须，琼室流光更缀珠。玉漏报来过夜半，可怜潘岳立踟蹰。」《咏行障》诗曰：「碧玉为竿丁字成，鸳鸯绣带短长馨。强遮天上花颜色，不隔云中语笑声。」诏作《催妆》五言诗一首曰：得花字。「云安公主贵，出嫁五侯家。天母看调粉，日兄怜赐花。催铺柏子帐，待障七香车。借问妆成未，东方欲晓霞。」内人以陆君吴音，才思敏捷，凡所调戏，应对如流，复以诗嘲之，陆亦酬和，六宫大咍。凡十余篇，嫔娥皆讽诵之。例物之外，别赐宫锦五十段、楞伽瓶及唾盂各一枚，以赏吻翰之端也。内人诗云：「十二层楼倚翠空，凤鸾相对立梧桐。双成走报监门衞，莫使吴歈入汉宫。」此篇或谓内学宋若兰、若昭姊妹所作也，宋考功之孙也。陆君酬曰：「粉面仙郎选圣朝，偶逢秦女学吹箫。须教翡翠闻王母，不奈乌鸢噪鹊桥。」《云溪友议》中。又《广记》二五六引。《唐诗纪事》三五。</p></li>
<li><p><span id="唐轶二十-陆畅-2"></span>
予门吏陆畅，江东人，语多差误，轻薄者多加诸以为剧语。予为儿时，尝听人说陆畅初娶童溪女，每旦，群婢捧匜，以银奁盛藻豆。陆不识，辄沃水服之。其友生问：「君为贵门女壻，几多乐事？」陆云：「贵门礼法甚有苦者，日俾予食辣𪎊，殆不可过。」《酉阳杂俎》续集四。《唐诗纪事》三五。</p></li>
<li><p><span id="唐轶二十-陆畅-3"></span>
陆畅字达夫，常为韦南康作《蜀道易》，首句曰：「蜀道易，易于履平地。」南康大喜，赠罗八百疋。南康薨，朝廷欲绳其既往之事，复阅先所进兵器。刻「定秦」二字，不相与者因欲搆成罪名。畅上疏理之。云：「臣在蜀日，见造所进兵器，定秦者，匠之名也。」由是得释。《蜀道难》，李白罪严武也。畅感韦之遇，遂反其词焉。《尚书故实》。又《广记》四九六引。《唐诗纪事》三五。</p></li>
</ol>
</div>
<div id="章孝标" class="section level2">
<h2>
<span class="header-section-number">70.24</span> 章孝标<a class="anchor" aria-label="anchor" href="#%E7%AB%A0%E5%AD%9D%E6%A0%87"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-章孝标-1"></span>
近日举场为诗清切，而鄙元和风格，用高往式乎？然由工用之不同矣。章正字孝标《对月》落句云：「长安一夜千家月，几处笙歌几处愁。」有类乎秦交云：「一种蛾眉明月夜，南宫歌吹北宫愁。」章君品题之中，颇得声称也。元和十三年下第，时辈多为诗以刺主司，独章君为《归燕》诗，留献庾侍郎承宣。小宗伯得诗，展转吟讽，诚恨遗才，仍候秋期，必当荐引。庾果重秉礼曹，孝标来年擢第。群议以为二十八字而致大科，则名路可遵递相砻砺也。诗曰：「旧累危巢泥已落，今年故向社前归。连云大厦无栖处，更望谁家门户飞。」孝标及第，正字东归，题杭州樟亭驿云：「樟亭驿上题诗客，一半寻为山下尘。世事日随流水去，红花还似白头人。」初成落句云：「红花真笑白头人。」改为「还似白头人」。言我将老成名，似花芳艳，讵能久乎！及还乡而逝。前有章八元，后有章孝标，皆桐庐人，名虽远而位俱不达。后五十年来，有闽川欧阳澥者，四门詹之孙也，贾陵、陈羽、李觏、李绛、韩愈、王涯、刘遵古、崔群、冯宿、李博等，与四门同年，其名流于海岳。澥娶妇经旬，而辞赴举，抗节不还。诗云：「黄菊离家十四年。」又云：「离家已是梦松年。」又云：「落日望乡处，何人知客情？」自怜十八年之帝乡，未遇知己也。亦为《燕》诗以献主司郑愚侍郎，其词虽为朝贤称叹，尚未第焉。澥诗曰：「翩翩双燕画堂开，送古迎今几万回。长向春秋社前后，为谁归去为谁来？」《云溪友议》下。又《广记》一八一引。《古今诗话》（《诗话总龟》前集二五）。《唐诗纪事》四一、六七。</p></li>
<li><p><span id="唐轶二十-章孝标-2"></span>
章孝标及第后，寄淮南李相曰：或云寄白乐天「及第全胜十改官，金鞍镀了出长安。马头渐入扬州郭，为报时人洗眼看。」绅亟以一绝答之曰：「假金方用真金镀，若是真金不镀金。十载长安得一第，何须空腹用高心！」《唐摭言》一三。又《广记》二五一引。</p></li>
<li><p><span id="唐轶二十-章孝标-3"></span>
短李镇扬州，请章孝标赋春雪诗，命题于台盘上。孝标唯然，索笔一挥云：「六出飞花处处飘，黏窗拂砌上寒条。朱门到晚难盈尺，尽是三军喜气消。」《唐摭言》一三。《唐诗纪事》四一。</p></li>
</ol>
</div>
<div id="施肩吾" class="section level2">
<h2>
<span class="header-section-number">70.25</span> 施肩吾<a class="anchor" aria-label="anchor" href="#%E6%96%BD%E8%82%A9%E5%90%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-施肩吾-1"></span>
元和十五年，太常少卿李建知举，放进士二十九人。时崔嘏舍人与施肩吾同榜。肩吾寒进。为嘏瞽一目，曲江宴赋诗，肩吾云：「去古成叚，著虫为虾。二十九人及第，五十七眼看花。」《唐语林》六。</p></li>
<li><p><span id="唐轶二十-施肩吾-2"></span>
施肩吾与赵嘏同年，不睦。嘏旧失一目，以假珠代其精，故施嘲之曰：「二十九人同及第，五十七只眼看花。」元和十五年也。《南部新书》甲。　案：赵嘏为崔嘏之误。赵嘏会昌四年及第。</p></li>
<li><p><span id="唐轶二十-施肩吾-3"></span>
元和十五年卢储榜进士第后，谢礼部陈侍郎云：「九重城里无亲识，八百人中独姓施。」不待除授，即东归，张籍群公吟饯。人皆知有仙风道骨，宁恋人间升斗耶！《唐才子传》六。</p></li>
<li><p><span id="唐轶二十-施肩吾-4"></span>
施肩吾元和十年及第，以洪州之西山，乃十二真君羽化之地，灵迹具存，慕其真风，高蹈于此。尝赋《闲居遣兴诗》一百韵，大行于世。《唐摭言》八。又《广记》一八○引。《唐才子传》六。</p></li>
<li><p><span id="唐轶二十-施肩吾-5"></span>
施肩吾先辈为诗奇丽，冠于当时。著百韵《山居》，才情富赡。……及第后，游南楚。楚多山魈为患，俗号圣者，是时亦来馆谷，搅扰施君。施君当风一咏，于是屏迹。诗曰：「山魈本是伍家奴，何事今为圣者呼。小鬼不须乖去就，国家才子号肩吾。」《鉴诫录》八。</p></li>
</ol>
</div>
<div id="沈亚之" class="section level2">
<h2>
<span class="header-section-number">70.26</span> 沈亚之<a class="anchor" aria-label="anchor" href="#%E6%B2%88%E4%BA%9A%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-沈亚之-1"></span>
沈亚之尝客游，为小辈所试曰：「某改令，书、俗各两句：伐木丁丁，鸟鸣嘤嘤。东行西行，遇饭遇羹。」亚之答曰：「如切如磋，如琢如磨。欺客打妇，不当喽啰。」《唐摭言》一三。又《广记》二五一引。</li>
</ol>
</div>
<div id="李正封" class="section level2">
<h2>
<span class="header-section-number">70.27</span> 李正封<a class="anchor" aria-label="anchor" href="#%E6%9D%8E%E6%AD%A3%E5%B0%81"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-李正封-1"></span>
见程修己3。</li>
</ol>
</div>
<div id="程昔范" class="section level2">
<h2>
<span class="header-section-number">70.28</span> 程昔范<a class="anchor" aria-label="anchor" href="#%E7%A8%8B%E6%98%94%E8%8C%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-程昔范-1"></span>
广平程子齐昔范，未举进士日，著《程子中謩》三卷，韩文公一见大称叹。及赴举，言于主司曰：「程昔范不合在诸生之下。」当时下第，大振屈声。庾尚书承宣知贡举，程始登第，以试正字从事泾原军。李太师逢吉在相位，见其书，特荐拜左拾遗。竟因李公之累，湮厄而没。其立身贞苦，能清谭乐善，士多附之。惜其位不至耳。与堂舅李信州虞相知最深，交契至厚，有裴公夷直，皆士林之望也。《因话录》三。《唐语林》三。</li>
</ol>
</div>
<div id="苏-芸" class="section level2">
<h2>
<span class="header-section-number">70.29</span> 苏　芸<a class="anchor" aria-label="anchor" href="#%E8%8B%8F-%E8%8A%B8"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-苏芸-1"></span>
岭表多假吏，而里巷目为使君，而贫窭徒行者甚众。元和中，进士苏芸南地淹游，尝有诗云：「郭里多榕树，街中足使君。」《广记》二五六。</li>
</ol>
</div>
<div id="张-碧" class="section level2">
<h2>
<span class="header-section-number">70.30</span> 张　碧<a class="anchor" aria-label="anchor" href="#%E5%BC%A0-%E7%A2%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-张碧-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E7%99%BD%E5%B1%85%E6%98%93-57">白居易57</a>。</li>
</ol>
</div>
<div id="孔-颙" class="section level2">
<h2>
<span class="header-section-number">70.31</span> 孔　颙<a class="anchor" aria-label="anchor" href="#%E5%AD%94-%E9%A2%99"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-孔颙-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E5%AD%9F%E7%AE%80-4">孟简4</a>。</li>
</ol>
</div>
<div id="淡-然" class="section level2">
<h2>
<span class="header-section-number">70.32</span> 淡　然<a class="anchor" aria-label="anchor" href="#%E6%B7%A1-%E7%84%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-淡然-1"></span>
《传载》曰：僧淡然者为诗曰：「到处自凿井，不能饮常流。」与孟郊、退之为洛下之游，退之作嘲淡然鼾睡诗是也。《侯鲭录》七。</li>
</ol>
</div>
<div id="薛-涛" class="section level2">
<h2>
<span class="header-section-number">70.33</span> 薛　涛<a class="anchor" aria-label="anchor" href="#%E8%96%9B-%E6%B6%9B"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-薛涛-1"></span>
蜀妓薛涛，字弘度，本长安良家子。父郑，因官寓蜀。涛八九岁知声律。其父一日坐庭中，指井梧而示之曰：「庭除一古桐，耸干入云中。」令涛续之，应声曰：「枝迎南北鸟，叶送往来风。」父愀然久之。父卒，母孀居。韦皋镇蜀，召令侍酒赋诗，因入乐籍。涛暮年屏居浣花溪，著女冠服。有诗五百首。《稿简赘笔》（张本《说郛》四四、陶本《说郛》二四）。</p></li>
<li><p><span id="唐轶二十-薛涛-2"></span>
吴越饶营妓，燕赵多美姝，宋产歌姬，蜀出才妇。薛涛者，容姿既丽，才调尤佳。言谑之闲，立有酬对。大凡营妓，比无校书之称，韦公南康镇成都日，欲奏之而罢，至今呼之。故进士胡曾有赠涛诗云：「万里桥边女校书，琵琶花下闭门居。扫眉才子知多少，管领春风总不如。」涛每承连帅宠念，或相唱和，出入车舆，诗达四方。中朝一应衔命。使车每届蜀，求见涛者甚众。而涛性亦狂逸，所有见遗金帛，往往上纳。韦公既知，且怒，于是不许从官。涛乃呈《十离》诗，情意感人，遂复宠召。当时见重如此。《犬离主》：「出入朱门四五年，熟知人性足人怜。近缘咬著亲情客，不得红丝毯上眠。」《鱼离池》：「戏跃池中四五秋，常摇朱尾翫银钩。近缘戏触红莲折，不得随波自在游。」《鹦鹉离笼》曰：「惯向侯门养此身，飞来飞去羽毛新。近缘出语无方便，不得笼中再唤人。」又《竹离丛》曰：「蓊郁栽成四五行，常持坚节覆秋霜。近缘春笋钻堦破，不得垂枝对画堂。」又《珠离掌》曰：「一颗明珠内外通，分明皎洁水精宫。近缘一点瑕相累，不得终朝在掌中。」又女郎张窈窕，少年居蜀，下笔成章，当时诗人雅相推重。有《上成都在事》诗曰：「昨日卖衣裳，今朝卖衣裳。衣裳浑卖尽，羞见嫁时箱。有卖愁仍缓，无时心转伤。故园胡虏隔，何处事蚕桑。」悲光兜寺近有尼海印，才思清峻，不让名流。有《舟夜》一章颇佳，诗曰：「水色连天色，风声益浪声。旅人归思苦，鱼叟梦魂惊。举棹云先到，移舟月逐行。旋吟诗句罢，犹见远山横。」《鉴戒录》一○。又《诗话总龟》前集二三引。《唐诗纪事》七九。　案：《十离》诗，《唐摭言》云乃元稹宾府薜书记上元稹诗。参见薛书记1。</p></li>
<li><p><span id="唐轶二十-薛涛-3"></span>
蜀多文妇，亦风土所致。元微之素闻薛涛名，因奉使使见焉。微之矜持笔砚，涛走笔作《四友赞》。其略曰：「磨润色先生之腹，濡藏锋都尉之头；引书媒而黯黯，入文亩以休休。」微之惊服。传记止载「菖蒲花发五云高，」之句，而遗此，故录之。《清异录》下。《然藜余笔》（陶本《说郛》三一）。</p></li>
<li><p><span id="唐轶二十-薛涛-4"></span>
元和中，成都乐籍薛涛者，善篇章，足辞辨，虽无风讽教化之旨，亦有题花咏月之才，当时乃营妓之中尤物也。元稹微之知有薛涛，未尝识面，初授监察御史，出使西蜀，得与薛涛相见。自后元公赴京，薛涛归浣花。浣花之人多造十色彩牋，于是涛别模新様小幅松花纸，多用题诗，因寄献元公百余幅。元于松花纸上寄赠一篇曰：「锦江滑腻岷峨秀，化作文君与薛涛。言语巧偷鹦鹉舌，文章分得凤凰毛。纷纷辞客皆停笔，个个思君欲梦刀。别后相思隔烟水，菖蒲花发五云高。」薛尝好种菖蒲，故有是句。蜀中松花纸、金沙纸、杂色流沙纸、彩霞、金粉、龙凤纸近年皆废，唯余十色绫纹纸尚在。《牧竖闲谈》（张本《说郛》七、陶本《说郛》一九）。《续博物志》一○。</p></li>
<li><p><span id="唐轶二十-薛涛-5"></span>
见元稹。</p></li>
<li><p><span id="唐轶二十-薛涛-6"></span>
高骈镇成都，命酒佐薛涛改一字令，曰：「须得一字象形，又须逐韵。」公曰：「口有似没量斗。」涛曰：「川有似三条椽。」公曰：「奈何一条曲？」涛曰：「相公为西川节度使，尚使一没量斗，至于穷佐酒，有三条椽，内一条曲，又何足怪？」《纪异录》（《类说》一二）。又《锦绣万花谷》前集三九引。《事文类聚》续集一五引作《芝田录》。《唐才子传》六。　案：高骈时代不与薛相及，疑为其祖高崇文事。</p></li>
<li><p><span id="唐轶二十-薛涛-7"></span>
西蜀官妓曰薛涛者，辩慧知诗。尝有黎州刺史失姓名。作《千字文令》，带禽鱼鸟兽，乃曰：「有虞陶唐。」坐客忍笑不罚。至薛涛云：「佐时阿衡。」其人谓语中无鱼鸟，请罚，薛笑曰：「『衡』字尚有小鱼子；使君『有虞陶唐』，都无一鱼。」宾客大笑，刺史初不知觉。《唐语林》六。</p></li>
<li><p><span id="唐轶二十-薛涛-8"></span>
松花牋，代以为薛涛牋，误也。松花牋其来旧矣。元和初，薛涛尚斯色，而好制小诗，惜其幅大，不欲长，賸长之长。乃命匠人狭小之。蜀中才子既以为便，后减诸牋亦如是，特名曰薛涛牋。今蜀纸有小样者，皆是也，非独松花一色。《资暇集》下。《南部新书》壬。《鸡跖集》（《类说》二九）。《唐诗纪事》七九。《唐才子传》六。</p></li>
<li><p><span id="唐轶二十-薛涛-9"></span>
薛涛本长安良家女。父郧，因官寓蜀而卒。母孀，养涛及笄，以诗闻外，又能扫眉涂粉，与士族不侔。客有窃与之宴语。时韦中令皋镇蜀，召令侍酒赋诗，僚佐多士为之改观。朞岁，中令议以校书郎奏请之，护军曰：「不可。」遂止。涛出入幕府，自皋至李德裕，凡历事十一镇，皆以诗受知。其间与涛唱和者，元稹、白居易、牛僧孺、令狐楚、裴度、严绶、张籍、杜牧、刘禹锡、吴武陵、张祜，余皆名士，记载凡二十人，竞有酬和。涛侨止百花潭，躬撰深红小彩牋，裁书供吟，献酬贤杰，时谓之「薛涛牋」。晚岁居碧鸡坊，创吟诗楼，偃息于上。后段文昌再镇成都，太和岁涛卒，年七十三，文昌为撰墓志。《蜀牋谱》（陶本《说郛》九八）。又《天中记》二○引。</p></li>
<li><p><span id="唐轶二十-薛涛-10"></span>
〔薛涛〕作字无女子气，笔力峻激。其行书妙处，颇得王羲之法，少加以学，亦衞夫人之流也。每喜写己所作诗语，亦工，思致俊逸，法书警句，因而得名。《宣和书谱》一○。</p></li>
</ol>
</div>
<div id="张窈窕" class="section level2">
<h2>
<span class="header-section-number">70.34</span> 张窈窕<a class="anchor" aria-label="anchor" href="#%E5%BC%A0%E7%AA%88%E7%AA%95"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-张窈窕-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E8%96%9B%E6%B6%9B-2">薛涛2</a>。</li>
</ol>
</div>
<div id="武翊黄" class="section level2">
<h2>
<span class="header-section-number">70.35</span> 武翊黄<a class="anchor" aria-label="anchor" href="#%E6%AD%A6%E7%BF%8A%E9%BB%84"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-武翊黄-1"></span>
武翊黄，府送为解头，及第为状头，宏词为敕头，时谓「武三头」，冠于一时。后惑于媵嬖薛荔，苦其冢妇卢氏，虽新昌李相绅以同年蔽之，而众论不容，终至流窜。《唐语林》六。《南部新书》己。　案：武翊黄，《南部新书》作「武翊皇」。</li>
</ol>
</div>
<div id="廖有方" class="section level2">
<h2>
<span class="header-section-number">70.36</span> 廖有方<a class="anchor" aria-label="anchor" href="#%E5%BB%96%E6%9C%89%E6%96%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-廖有方-1"></span>
廖有方校书，元和十年失意后游蜀，至宝鸡西界馆，窆于旅逝之人，天下誉为君子之道也。书板为其记耳：「余元和乙未岁，落第西征。适此公署，闻呻吟之声，潜听而微惙也，乃于暗室之内，残见一贫病儿郎。问其疾苦行止，强而对曰：『辛勤数举，未偶知音眄睐。』叩头，久而复语，唯以骸相托，余不能言。拟求救疗，是人俄忽而逝。余遂贱鬻所乘鞍马于村豪，备棺瘗之礼，恨不知其姓字。苟为金门同人，临歧凄断，复为铭曰：『嗟君没世委空囊，几度劳心翰墨场。半面为君申一恸，不知何处是家乡！』」廖君自西蜀取东川路，还至灵合驿，驿将迎归私第。及见其妻，素衣，再拜呜咽，情不可任。徘徊设辞，有同亲懿。淹留半月，仆马皆饫啜熊鹿之珍，极宾主之分。有方不测何缘如此，悚惕尤甚。临别，其妻又至，相别悲啼，又赠赆缯锦一驮，其价直数百千。驿将曰：「郎君今春所埋胡绾秀才，即其妻室之季兄也。」始知亡者姓字，复叙平生之吊。所遗之物，终不纳焉。少妇及夫，坚意拜上。有方又曰：「仆为男子，粗察古今。偶然葬一同流，不可当兹厚惠。」遂促辔而前。驿将奔骑而送。逾一驿，尚未分离。廖君不顾其物，驿将竟不挈还。执袂各恨东西，物乃弃于林野。乡老以义事申州，州以表奏中朝。其于文武宰寮，愿识有方，共为导引。明年，李侍郎逢吉放有方及第，改名游卿，声动华夷，皇唐之义士也。其主驿戴克勤，堂牒本道节度，甄升至于极职。克勤名义与廖君同述焉。《云溪友议》下。又《广记》一六七引。《唐诗纪事》四九。</li>
</ol>
</div>
<div id="周匡物" class="section level2">
<h2>
<span class="header-section-number">70.37</span> 周匡物<a class="anchor" aria-label="anchor" href="#%E5%91%A8%E5%8C%A1%E7%89%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-周匡物-1"></span>
周匡物字几本，漳州人。唐元和十二年王播榜下进士及第，时以歌诗著名。初，周以家贫，徒步应举，落魄风尘，怀刺不偶。路经钱塘江，乏僦船之资，久不得济，乃于公馆题诗云：「万里茫茫天堑遥，秦皇底事不安桥。钱塘江口无钱过，又阻西陵两信潮。」郡牧出见之，乃罪津吏。至今天下津渡尚传此诗讽诵。舟子不敢取举选人钱者，自此始也。《闽川名士传》（《广记》一九九）。《唐诗纪事》四五。</li>
</ol>
</div>
<div id="陈-存" class="section level2">
<h2>
<span class="header-section-number">70.38</span> 陈　存<a class="anchor" aria-label="anchor" href="#%E9%99%88-%E5%AD%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-陈存-1"></span>
进士陈存能为古歌诗，而命蹇。主司每欲与第，临时皆有故，不果。许尚书孟容旧相知，知举日，万方欲为申屈。将试前夕，宿宗人家。宗人为具入试食物，兼备晨食，请存偃息以候时。五更后，怪不起，就寝呼之，不应。前视之，已中风不能言也。《因话录》六。</li>
</ol>
</div>
<div id="孟不疑" class="section level2">
<h2>
<span class="header-section-number">70.39</span> 孟不疑<a class="anchor" aria-label="anchor" href="#%E5%AD%9F%E4%B8%8D%E7%96%91"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-孟不疑-1"></span>
举人祝元膺尝言亲见孟不疑说，每每诫夜食必须发祭也。祝又言孟素不信释氏，颇能诗，其句云：「白日故乡远，青山佳句中。」后常持念游览，不复应举。《酉阳杂俎》前集一五。《唐诗纪事》五六。</li>
</ol>
</div>
<div id="王-适" class="section level2">
<h2>
<span class="header-section-number">70.40</span> 王　适<a class="anchor" aria-label="anchor" href="#%E7%8E%8B-%E9%80%82"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-王适-1"></span>
王适侍御，元和初，举贤良方正、直言极谏科，太直见黜。故韩文公志适墓云：「上初即位，以四科慕天下士，君笑曰：『此非吾时耶！』即提所作书缘路歌吟趋直言试。既至，对语惊众，不中第，益久困矣。」《唐摭言》一二。</li>
</ol>
</div>
<div id="萧-悦" class="section level2">
<h2>
<span class="header-section-number">70.41</span> 萧　悦<a class="anchor" aria-label="anchor" href="#%E8%90%A7-%E6%82%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-萧悦-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%94%90%E8%BD%B6%E4%BA%8C%E5%8D%81%E4%BA%8C-%E5%88%98%E4%B8%89%E5%A4%8D-2">刘三复2</a>。</p></li>
<li><p><span id="唐轶二十-萧悦-2"></span>
萧悦，不知何许人也。时官为协律郎，人皆以官称其名，谓之「萧协律」。唯喜画竹，深得竹之生意，名擅当世。白居易诗名擅当世，一经题品者，价增数倍，题悦画竹诗云：「举头忽见不似画，低耳静听疑有声。」其被推称如此，悦之画可想见矣。今御府所藏五。《宣和画谱》一五。</p></li>
</ol>
</div>
<div id="白-旻" class="section level2">
<h2>
<span class="header-section-number">70.42</span> 白　旻<a class="anchor" aria-label="anchor" href="#%E7%99%BD-%E6%97%BB"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-白旻-1"></span>
白旻，官至同州澄城令。工花鸟，鹰鹘觜爪纤利，甚得其趣。旻善歌，常醉酣歌阕，便画自娱。《历代名画记》一○。</li>
</ol>
</div>
<div id="李灵省" class="section level2">
<h2>
<span class="header-section-number">70.43</span> 李灵省<a class="anchor" aria-label="anchor" href="#%E6%9D%8E%E7%81%B5%E7%9C%81"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-李灵省-1"></span>
李灵省落托不拘检，长爱画山水。每图一障，非其所欲，不即强为也。但以酒生思，傲然自得，不知王公之尊重。若画山水、竹树，皆一点抹，便得其象，物势皆出自然。或为峰岭云际，或为岛屿江边，得非常之体，符造化之功，不拘于品格，自得其趣尔。《唐朝名画录》。《御览》七五一引作《唐画断》。《图绘宝鉴》二。</li>
</ol>
</div>
<div id="李仲和" class="section level2">
<h2>
<span class="header-section-number">70.44</span> 李仲和<a class="anchor" aria-label="anchor" href="#%E6%9D%8E%E4%BB%B2%E5%92%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-李仲和-1"></span>
李渐官至忻州刺史，善蕃人蕃马骑射射雕放牧川原之妙，笔迹气调，古今亡俦。子仲和能继其艺，而笔力不及其父。今相国令狐公奕代为相，家富图画，即忻州外孙，家有小画人马幛，是尤得意者，宪宗曾取置禁中，后却赐还，尝以示余。《历代名画记》一○。又《广记》二一三引。《宣和画谱》一三。</li>
</ol>
</div>
<div id="曹-纲" class="section level2">
<h2>
<span class="header-section-number">70.45</span> 曹　纲<a class="anchor" aria-label="anchor" href="#%E6%9B%B9-%E7%BA%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-曹纲-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E5%BB%89%E9%83%8A-1">廉郊1</a>。</li>
</ol>
</div>
<div id="费冠卿" class="section level2">
<h2>
<span class="header-section-number">70.46</span> 费冠卿<a class="anchor" aria-label="anchor" href="#%E8%B4%B9%E5%86%A0%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-费冠卿-1"></span>
费冠卿元和二年及第，以禄不及亲，永怀罔极之念，遂隐于九华。长庆中，殿中侍御史李行修举冠卿孝节，征拜右拾遗，不起。制曰：「前进士费冠卿，尝与计偕，以文中第，归不及于荣养，恨每积于永怀，遂乃屏迹邱园，绝踪仕进，守其至性，十有五年。峻节无双，清飚自远。夫旌孝行，举逸人，所以厚风俗而敦名教也。宜承高奖，以儆薄夫。擢参近侍之荣，载伫移忠之効，可右拾遗。」《唐摭言》八。又《广记》一八○引。《唐诗纪事》六○。</li>
</ol>
</div>
<div id="田良逸-蒋含弘" class="section level2">
<h2>
<span class="header-section-number">70.47</span> 田良逸　蒋含弘<a class="anchor" aria-label="anchor" href="#%E7%94%B0%E8%89%AF%E9%80%B8-%E8%92%8B%E5%90%AB%E5%BC%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-田良逸-1"></span> <span id="唐轶二十-蒋含弘-1"></span>
元和初，南岳道士田良逸、蒋含弘，皆道业绝高，远近钦敬，时号田蒋。田以虚无为心，和煦待物，不事浮饰，而天格清峻，人见者褊恡尽去。吕侍郎渭、杨侍郎凭，相继廉问湖南，皆北面师事。潭州大旱，祈祷不获，或请邀致先生。杨公曰：「田先生岂为人祈雨者耶？」不得已迎之。先生蓬发弊衣，欣然就辇到郡，亦终无言，即日降雨。所居岳观，内建黄箓坛场，法具已陈，而天阴晦。弟子请先生祈晴，先生亦无言，岸帻垂发而坐。及行斋，左右代整冠履，扶而升坛，天即开霁。尝有村姥，持一碧绢襦来奉先生，先生对众便著之，在坐者窃笑，先生不以介意。杨公尝迎先生至潭州，先生方洗足，使到，乘小舟便行，侍者以履袜追及于衙门，先生即于门外坐甎阶著袜，旁若无人。杨再拜，亦不止之。喜饮酒，而言不及吉凶是非。及杨自京尹谪临贺尉，使使候先生，兼遗银器，先生受之，便悉付门人，作法会。使还，先生曰：「报汝阿本郎，不久即归，勿忧也。」未几，杨果移杭州长史。良逸未尝千人，人至亦不逆，不记人官位姓名第。与吕渭分最深。后郎中吕温刺衡州，因来候之，左右先告以使君是侍郎之子。及温入，下床抚其背曰：「尔是吕渭儿子耶？」温泫然降阶，田亦不止，其真朴如此。良逸母为喜王寺尼，尼众皆呼先生为小师。尝日负薪两束奉母，或有故不及往，即弟子代送之。或传寺尼晨起见一虎在田媪门外，走以告，媪曰：「此应是小师使送柴来，不足畏也。」蒋君混元之气，虽不及田，而修持趣尚亦相类。兄事于田，号为莫逆。蒋始善符术，自晦其道，人莫知之。后居九贞观，曾命弟子至县市斋物，不及期还，语其故云：「于山口见一猛兽当路，良久不去，以故迟滞。」蒋曰：「我在此庇伊已多时，何敢如此。」即以一符置所见处，明日兽踣符下。蒋闻之曰：「我本以符却之，使其不来，岂知不能自脱。既以害物，安用术为？」取符焚之，自此绝不复留意。有欧阳平者，行业亦高，又兄事蒋君，于田君即邻于入室。欧阳曾一夕梦三金炉自天而下，若有所召。既寤，潜告人曰：「二先生不久去矣，我继之。」俄而田君蜕去，蒋次之，欧阳亦逝。桐柏山陈寡言、徐灵府、冯云翼三人，皆田之弟子也。衡山周混沌，蒋之门人也。陈徐在东南，品第比田蒋，而冯在欧阳之列。周自幼入道，科法清严，今为南岳首冠。《因话录》四。又《广记》七六引。《唐语林》四。</li>
</ol>
</div>
<div id="伊祁玄解" class="section level2">
<h2>
<span class="header-section-number">70.48</span> 伊祁玄解<a class="anchor" aria-label="anchor" href="#%E4%BC%8A%E7%A5%81%E7%8E%84%E8%A7%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-伊祁玄解-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E5%AE%AA%E5%AE%97-20">唐宪宗20</a>。</li>
</ol>
</div>
<div id="鉴-虚" class="section level2">
<h2>
<span class="header-section-number">70.49</span> 鉴　虚<a class="anchor" aria-label="anchor" href="#%E9%89%B4-%E8%99%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十-鉴虚-1"></span>
见<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E5%BE%B7%E5%AE%97-34">唐德宗34</a>。</p></li>
<li><p><span id="唐轶二十-鉴虚-2"></span>
鉴虚为僧，颇有风格，而出入内道场，卖弄权势，杖杀于京兆府。城中言鉴虚善煮羊胛，传以为法。《国史补》中。</p></li>
<li><p><span id="唐轶二十-鉴虚-3"></span>
元和中，僧鉴虚本为不知肉味，作僧素无道行。及有罪伏诛，后人遂作鉴虚煮肉法，大行于世。不妨他僧为之，置于鉴虚耳。亦犹《才命论》称张燕公，《革华传》称韩文公，《老牛歌》称白乐天，《佛骨诗》称郑司徒，皆后人所诬也。故其辞多鄙浅。《因话录》四。</p></li>
</ol>
</div>
<div id="卢眉娘" class="section level2">
<h2>
<span class="header-section-number">70.50</span> 卢眉娘<a class="anchor" aria-label="anchor" href="#%E5%8D%A2%E7%9C%89%E5%A8%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-卢眉娘-1"></span>
永贞元年，南海贡奇女卢眉娘，年十四，眉娘生而眉如线细长也。称本北祖帝师之裔，自大足中流落于岭表。后汉卢景祚、景裕、景宣、景融兄弟四人皆为帝师，因号为帝师也。幼而慧悟，工巧无比。能于一尺绢上绣《法华经》七卷。字之大小不逾粟粒，而点画分明，细于毛发。其品题章句，无有遗阙。更善作飞仙盖，以丝一缕分为三缕。染成五彩，于掌中结为伞盖五重，其中有十洲三岛、天人玉女，台殿麟凤之象而外，执幢捧节之童亦不啻千数。其盖阔一丈，秤之无三数两。自煎灵香膏傅之，则虬硬不断。上叹其工，谓之神助。因令止于宫中。每日但食胡麻饭二三合。至元和中，宪宗皇帝嘉其聪慧而奇巧，遂赐金凤环以束其腕。知眉娘不愿住禁中，遂度以黄冠，放归南海，仍赐号曰逍遥。及后神迁，香气满室，弟子将葬，举棺觉轻，即彻其盖，惟有藕屦而已。后入海人往往见乘紫云游于海上。是时罗浮处士李象先作《卢逍遥传》，而象先之名无闻，故不为世人传焉。《杜阳杂编》中。又《广记》六六引。</li>
</ol>
</div>
<div id="谭可则" class="section level2">
<h2>
<span class="header-section-number">70.51</span> 谭可则<a class="anchor" aria-label="anchor" href="#%E8%B0%AD%E5%8F%AF%E5%88%99"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-谭可则-1"></span>
元和十五年，淮南裨将谭可则因防边为吐蕃所掠。初到蕃中，蕃人未知宪宗弃天下，日夜惧王师复河湟，不安寝食。可则既至，械系之置地牢中，绝其饮食，考问累至。可则具告以大行升遐，蕃人尚未之信。其傍有知书者，可则因略记遗诏示之，乃信焉。蕃法刻木为印，每有急事，则使人驰马赴赞府牙帐，日行数百里，使者上马如飞，号为马使。报得可则审宪皇崩问之状。先是，每得华人，其无所能者，便充所在役使，辄黥其面。麤有文艺者，则湼其臂，以候赞普之命。得华人补为吏者，则呼为舍人。可则以晓文字，将以为知汉书舍人，可则不愿。其旧舍人有姓崔者，本华人，可则尝于灵武相识，其人大为蕃帅所信，为言之，得免。可则前后数逃归，辄为候者所得。蕃帅虽不杀，以皮鞭榜之，凡数百，竟得脱。凡在蕃六年，及归，诣阙自陈，敕付神策军前驰使。未及进用，为军中沙汰，因配在浙东，止得散将而已，竟无官。开成四年，余于越州遇之，见其步履不快，云于蕃中走时冻损足。视其臂，一字尚存。译云：「天子家臣。」可则亦细言河湟可复之状。听其语，犹微染戎音。《因话录》四。</li>
</ol>
</div>
<div id="李-灌" class="section level2">
<h2>
<span class="header-section-number">70.52</span> 李　灌<a class="anchor" aria-label="anchor" href="#%E6%9D%8E-%E7%81%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十-李灌-1"></span>
李灌者，不知何许人。性孤静。常次洪州建昌县，倚舟于岸。岸有小蓬室，下有一病波斯，灌悯其将尽，以汤粥给之。数日而卒。临绝，指所卧黑毡曰：「中有一珠，可径寸。」将醻其惠。及死，毡有微光溢耀。灌取视得珠。买棺塟之，密以珠内胡口中。植木志墓。其后十年，复过旧邑。时杨凭为观察使，有外国符牒，以胡人死于建昌逆旅，其粥食之家皆被梏讯经年。灌因问其罪，囚具言本末。灌告县寮，偕往郭墦伐树，树已合拱矣。发棺视死胡，貌如生，乃于口中探得一珠还之。其夕棹舟而去，不知所往。《独异志》（《广记》四○二）。　案：此事又作李勉事、李约事，参见李勉3、李约5。</li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">69</span> 唐人轶事汇编卷十九</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">71</span> 唐人轶事汇编卷二十一</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81"><span class="header-section-number">70</span> 唐人轶事汇编卷二十</a></li>
<li><a class="nav-link" href="#%E9%9F%A9-%E6%84%88"><span class="header-section-number">70.1</span> 韩　愈</a></li>
<li><a class="nav-link" href="#%E9%9F%A9-%E6%98%B6"><span class="header-section-number">70.2</span> 韩　昶</a></li>
<li><a class="nav-link" href="#%E7%99%BD%E5%B1%85%E6%98%93"><span class="header-section-number">70.3</span> 白居易</a></li>
<li><a class="nav-link" href="#%E5%88%98%E7%A6%B9%E9%94%A1"><span class="header-section-number">70.4</span> 刘禹锡</a></li>
<li><a class="nav-link" href="#%E6%9F%B3%E5%AE%97%E5%85%83"><span class="header-section-number">70.5</span> 柳宗元</a></li>
<li><a class="nav-link" href="#%E5%AD%9F-%E9%83%8A"><span class="header-section-number">70.6</span> 孟　郊</a></li>
<li><a class="nav-link" href="#%E6%9D%8E-%E8%B4%BA"><span class="header-section-number">70.7</span> 李　贺</a></li>
<li><a class="nav-link" href="#%E7%8E%8B-%E5%BB%BA"><span class="header-section-number">70.8</span> 王　建</a></li>
<li><a class="nav-link" href="#%E5%BC%A0-%E7%B1%8D"><span class="header-section-number">70.9</span> 张　籍</a></li>
<li><a class="nav-link" href="#%E5%85%83-%E7%A8%B9"><span class="header-section-number">70.10</span> 元　稹</a></li>
<li><a class="nav-link" href="#%E8%96%9B%E4%B9%A6%E8%AE%B0"><span class="header-section-number">70.11</span> 薛书记</a></li>
<li><a class="nav-link" href="#%E8%B4%BE-%E5%B2%9B"><span class="header-section-number">70.12</span> 贾　岛</a></li>
<li><a class="nav-link" href="#%E5%A7%9A-%E5%90%88"><span class="header-section-number">70.13</span> 姚　合</a></li>
<li><a class="nav-link" href="#%E7%9A%87%E7%94%AB%E6%B9%9C"><span class="header-section-number">70.14</span> 皇甫湜</a></li>
<li><a class="nav-link" href="#%E5%90%95-%E6%B8%A9"><span class="header-section-number">70.15</span> 吕　温</a></li>
<li><a class="nav-link" href="#%E5%8D%A2-%E4%BB%9D"><span class="header-section-number">70.16</span> 卢　仝</a></li>
<li><a class="nav-link" href="#%E6%9D%8E-%E7%BF%BA"><span class="header-section-number">70.17</span> 李　翺</a></li>
<li><a class="nav-link" href="#%E5%8D%A2-%E5%82%A8"><span class="header-section-number">70.18</span> 卢　储</a></li>
<li><a class="nav-link" href="#%E6%9D%A8%E5%B7%A8%E6%BA%90"><span class="header-section-number">70.19</span> 杨巨源</a></li>
<li><a class="nav-link" href="#%E5%94%90-%E8%A1%A2"><span class="header-section-number">70.20</span> 唐　衢</a></li>
<li><a class="nav-link" href="#%E5%BC%A0%E4%BB%B2%E7%B4%A0"><span class="header-section-number">70.21</span> 张仲素</a></li>
<li><a class="nav-link" href="#%E9%83%91-%E4%BF%9E"><span class="header-section-number">70.22</span> 郑　俞</a></li>
<li><a class="nav-link" href="#%E9%99%86-%E7%95%85"><span class="header-section-number">70.23</span> 陆　畅</a></li>
<li><a class="nav-link" href="#%E7%AB%A0%E5%AD%9D%E6%A0%87"><span class="header-section-number">70.24</span> 章孝标</a></li>
<li><a class="nav-link" href="#%E6%96%BD%E8%82%A9%E5%90%BE"><span class="header-section-number">70.25</span> 施肩吾</a></li>
<li><a class="nav-link" href="#%E6%B2%88%E4%BA%9A%E4%B9%8B"><span class="header-section-number">70.26</span> 沈亚之</a></li>
<li><a class="nav-link" href="#%E6%9D%8E%E6%AD%A3%E5%B0%81"><span class="header-section-number">70.27</span> 李正封</a></li>
<li><a class="nav-link" href="#%E7%A8%8B%E6%98%94%E8%8C%83"><span class="header-section-number">70.28</span> 程昔范</a></li>
<li><a class="nav-link" href="#%E8%8B%8F-%E8%8A%B8"><span class="header-section-number">70.29</span> 苏　芸</a></li>
<li><a class="nav-link" href="#%E5%BC%A0-%E7%A2%A7"><span class="header-section-number">70.30</span> 张　碧</a></li>
<li><a class="nav-link" href="#%E5%AD%94-%E9%A2%99"><span class="header-section-number">70.31</span> 孔　颙</a></li>
<li><a class="nav-link" href="#%E6%B7%A1-%E7%84%B6"><span class="header-section-number">70.32</span> 淡　然</a></li>
<li><a class="nav-link" href="#%E8%96%9B-%E6%B6%9B"><span class="header-section-number">70.33</span> 薛　涛</a></li>
<li><a class="nav-link" href="#%E5%BC%A0%E7%AA%88%E7%AA%95"><span class="header-section-number">70.34</span> 张窈窕</a></li>
<li><a class="nav-link" href="#%E6%AD%A6%E7%BF%8A%E9%BB%84"><span class="header-section-number">70.35</span> 武翊黄</a></li>
<li><a class="nav-link" href="#%E5%BB%96%E6%9C%89%E6%96%B9"><span class="header-section-number">70.36</span> 廖有方</a></li>
<li><a class="nav-link" href="#%E5%91%A8%E5%8C%A1%E7%89%A9"><span class="header-section-number">70.37</span> 周匡物</a></li>
<li><a class="nav-link" href="#%E9%99%88-%E5%AD%98"><span class="header-section-number">70.38</span> 陈　存</a></li>
<li><a class="nav-link" href="#%E5%AD%9F%E4%B8%8D%E7%96%91"><span class="header-section-number">70.39</span> 孟不疑</a></li>
<li><a class="nav-link" href="#%E7%8E%8B-%E9%80%82"><span class="header-section-number">70.40</span> 王　适</a></li>
<li><a class="nav-link" href="#%E8%90%A7-%E6%82%A6"><span class="header-section-number">70.41</span> 萧　悦</a></li>
<li><a class="nav-link" href="#%E7%99%BD-%E6%97%BB"><span class="header-section-number">70.42</span> 白　旻</a></li>
<li><a class="nav-link" href="#%E6%9D%8E%E7%81%B5%E7%9C%81"><span class="header-section-number">70.43</span> 李灵省</a></li>
<li><a class="nav-link" href="#%E6%9D%8E%E4%BB%B2%E5%92%8C"><span class="header-section-number">70.44</span> 李仲和</a></li>
<li><a class="nav-link" href="#%E6%9B%B9-%E7%BA%B2"><span class="header-section-number">70.45</span> 曹　纲</a></li>
<li><a class="nav-link" href="#%E8%B4%B9%E5%86%A0%E5%8D%BF"><span class="header-section-number">70.46</span> 费冠卿</a></li>
<li><a class="nav-link" href="#%E7%94%B0%E8%89%AF%E9%80%B8-%E8%92%8B%E5%90%AB%E5%BC%98"><span class="header-section-number">70.47</span> 田良逸　蒋含弘</a></li>
<li><a class="nav-link" href="#%E4%BC%8A%E7%A5%81%E7%8E%84%E8%A7%A3"><span class="header-section-number">70.48</span> 伊祁玄解</a></li>
<li><a class="nav-link" href="#%E9%89%B4-%E8%99%9A"><span class="header-section-number">70.49</span> 鉴　虚</a></li>
<li><a class="nav-link" href="#%E5%8D%A2%E7%9C%89%E5%A8%98"><span class="header-section-number">70.50</span> 卢眉娘</a></li>
<li><a class="nav-link" href="#%E8%B0%AD%E5%8F%AF%E5%88%99"><span class="header-section-number">70.51</span> 谭可则</a></li>
<li><a class="nav-link" href="#%E6%9D%8E-%E7%81%8C"><span class="header-section-number">70.52</span> 李　灌</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-22.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
