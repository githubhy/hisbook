# 唐人轶事汇编卷零

## 前言

傅斯年在《史料学方法导论》中说「官家的记载时而失之讳」，「私家的记载时而失之诬」。陈寅恪在《〈顺宗实录〉与〈续玄怪录〉》一文中持同样见解，提出了治史的一项原则，体现了学术思想的进步，文曰：

通论吾国史料，大抵私家纂述易流于诬妄，而官修之书，其病又在多所讳饰，考史事之本末者，苟能于官书及私著等量齐观，详辨而慎取之，则庶几得其真相，而无诬讳之失矣。

这项原则的提出，是他纵观吾国史料之后得出的结论，符合实际。

## 公私纂述的常见弊端

「私家纂述易流于诬妄」，这容易理解。考其原因，则有如下数端：

（一） 囿于见闻，易滋误端　那些出身世家与个人社会地位高的作者，因为经历的事情多，接触的人也多，记载的事情，出于耳闻目见，也就比较可信。例如赵璘撰《因话录》六卷，《四库全书总目》称「璘家世显贵，又为西眷柳氏之外孙，能多识朝廷典故。《东观奏记》载唐宣宗索《科名记》，郑颢令璘采访诸家科目记，撰成十三卷上进，是亦娴于旧事之明征。故其书虽体近小说，而往往足与史传相参」。[注](#bm000G0000000018) 但如《云溪友议》的作者范摅，本是江湖散人，居留多在吴越一区，交游中乏多闻博识之士，记叙的内容，往往出于道听途说，不可信从。例如他在《江都事》中叙李绅故事，云李绅治民严酷，致使「邑人惧祸渡江过淮者众」，显然过于夸张。当然，小说中的记载也不大可能纯出编造，往往以一些不可靠的传说为根据。《新唐书》卷一八一《李绅传》言开成初为河南尹，「绅治刚严」，恶少「皆望风遁去」，《云溪友议》却记作一般平民「户口逃亡不少」了。书中还说「骡子营骚动军府，乃悉诛之」，尤属张冠李戴。「骡子营」乃蔡州军事，见《旧唐书》卷一四五《吴元济传》与一六一《刘沔传》。吴传云：「地既少马，而广畜骡，乘之教战，谓之『骡子军』，尤称勇悍，而甲仗皆画为雷公星文以为厌胜。」可知此事与李绅全然无涉。

（二） 朋党成见，故意歪曲　史称唐代之亡，乃由三个问题所触发：藩镇、宦官、朋党。中唐之后，小说言及朋党之争者甚多。牛李之争此起彼伏，持续数十年之久，把许多文士都卷了进去，他们记叙的东西，难免带有偏见。例如李党中人刘轲著《牛羊日历》，就对牛僧孺等人肆意丑诋；牛党中人卢言著《卢氏杂说》，也曾引用一些不可信的材料对李德裕肆意攻击，且对对方政治上的失败持幸灾乐祸的态度。[注](#bm000G00000000DA)假如轻信这些材料，也就会受到欺骗，从而作出不合实际的结论。

（三） 攘善讳恶，任意抑扬　我国士人常有用文字发泄私怨的情况。例如有人作《补江总白猿传》，恶意污蔑欧阳询，云是白猿所生。但也有另一种情况，有人为了盗窃虚名，宣扬自己的家庭，往往将他人的一些事迹归在自家身上，形成迷惑不清的情况。例如《邺侯家传》中记载德宗时宣武节度使刘玄佐入朝一事，云是出于李泌的劝告，就不符事实。《资治通鉴》贞元二年十一月「壬寅，玄佐与陈许节度使曲环俱入朝」，胡三省注：「韩滉既遗刘玄佐以入朝之资，又大出赏劳以动其一军之心，玄佐虽欲不入朝，得乎？」又引《考异》曰：「《邺侯家传》曰：『韩相将入朝觐，先公令人报：「比在阙庭已奏，来则必能致大梁入朝。今来，所望善谕以致之。」十二月，刘玄佐果入朝。』」司马光随后加按语曰：「此盖李繁掠美。今从《柳氏叙训》。」可以想见，这类事情如无史家进行考辨，也就会一直混淆不清地传播下去。

私人著述之所以出现上述情况，容易理解。因为作者闭门著书，不受任何约束，如果文德不高，也就会出现「诬妄」之弊。即使他文德尚佳，也想努力征实，但个人见闻有限，终究会有缺失的地方，难免出现「诬妄」的流弊。

「官修之书」的情况应该好些了吧。从史料的来源、史官的待遇、修史的组织措施等方面来说，条件总是要好得多。但史官修史也会出现种种问题，这里有社会的原因，也有个人的原因。

史官修史一般总是把皇帝的实录作为基本的史料。我国自周代起，就已建立起了完整的史官制度，记言记事，各有所司，历代都有相应的建置。按理来说，由日常起居官记下的起居注，再在这基础上整理出来的实录，应该是最为可信的了。实际情况并不如此。且不说地方官吏及朝廷禀报的材料是否全然可靠，就在修史的人编纂实录时，也要受到当时政局的影响，增删材料，抹煞事实，甚至彻底加以改写。例如韩愈撰《顺宗实录》，叙宦官的劣迹甚为切实，随即遭到宦官的忌恶，以致宪宗、文宗两朝多所修改，详见《旧唐书》卷一五九、《新唐书》卷一四二《路随传》。

从个人原因来说，史德不佳，而又凭借高位，那也会出现极为荒谬的事。例如初唐时期的许敬宗，以迎合高宗、武后而得宠，主持史局后，利用修史谋求私利，竭尽颠倒黑白之能事。《旧唐书》卷八二《许敬宗传》曰：

敬宗自掌知国史，记事阿曲。初，虞世基与敬宗父善心同为宇文化及所害，封德彝时为内史舍人，备见其事，因谓人曰：「世基被诛，世南匍匐而请代；善心之死，敬宗舞蹈以求生。」人以为口实，敬宗深衔之。及为德彝立传，盛加其罪恶。敬宗嫁女与左监门大将军钱九陇，本皇家隶人，敬宗贪财与婚，乃为九陇曲叙门阀，妄加功绩，并升与刘文静、长孙顺德同卷。敬宗为子娶尉迟宝琳孙女为妻，多得赂遗，及作宝琳父敬德传，悉为隐诸过咎。太宗作《威凤赋》以赐长孙无忌，敬宗改云赐敬德。白州人庞孝泰，蛮酋凡品，率兵从征高丽，贼知其懦，袭破之。敬宗又纳其宝货，称孝泰频破贼徒，斩获数万，汉将骁健者，唯苏定方与庞孝泰耳，曹继叔、刘伯英皆出其下。虚美隐恶如此。初，高祖、太宗两朝实录，其敬播所修者，颇多详直，敬宗又辄以己爱憎曲事删改，论者尤之。然自贞观已来，朝廷所修五代史及《晋书》、《东殿新书》、《西域图志》、《文思博要》、《文馆词林》、《累璧》、《瑶山玉彩》、《姓氏录》、《新礼》，皆总知其事，前后赏赉，不可胜纪。

这些著作，大都已经失传，有的史书却还在流传。对待那些经过许敬宗之手的文字，当然应该郑重检核的了。

许敬宗的修史，固然竭尽任意抑扬之能事，但总还有一点事实根据在，还不能说是捕风捉影的编造。而像五代之时南唐的编写家世，则纯出于凭空虚构，更无史实可言。司马光《答郭纯长官书》曰：

李昪起于厮役，莫知其姓，或云湖州潘氏子。李神福俘之，以为僮仆。徐温丐之以为子。及称帝，慕唐之盛，始自言姓李。初欲祖吴王恪，嫌其诛死，又欲祖郑王元懿，命有司检讨二王苗裔。有司请为恪十世孙，昪曰：「历十九帝，十世何以尽之？」有司请以三十年为一世，议后始定。（《温国文正公文集》卷六一）

南唐立国不久，因而构拟的世系未能列入正史。但可以设想，假如南唐一统天下，政权巩固，绵延数世，那么史官依据上述李唐世系而撰写的历史，又有什么信史可言。[注](#bm000G00000000NV)

从所处的地位来说，史官本人也承受着很大的心理负担。依常理而言，史官纂修当前的历史，因为史料容易征集，应该更有可能成为信史；但上至帝王，下至达官贵人，牵涉到父祖或本人的历史评价，无不竭力给史官增加压力。《新唐书》卷一三二《吴兢传》曰：「初与刘子玄撰定《武后实录》，叙张昌宗诱张说诬证魏元忠事，颇言『说已然可，赖宋璟等邀励苦切，故转祸为忠，不然，皇嗣且殆』。后说为相，读之，心不善，知兢所为，即从容谬谓曰：『刘生书魏齐公事，不少假借，奈何？』兢曰：『子玄已亡，不可受诬地下。兢实书之，其草故在。』闻者叹其直。说屡以情蕲改，辞曰：『徇公之情，何名实录？』卒不改。世谓今董狐云。」可见其时吴兢处境的艰难和守正之不易了。韩愈本以护持道统自命，以为修史可「诛奸谀于既死，发潜德之幽光」（《昌黎先生集》卷一六《答崔立之书》），但也怕当史官而受祸。他任史官修撰后，在《答刘秀才论史书》中沮丧地说，史官「不有人祸，则有天刑」（《昌黎先生集》卷二）。于此可见史官因职务公开之故，易受人事的纠缠，不像司马迁那样：《史记》虽被后代列入正史，但出于一人之手，司马迁本想藏之名山，传之后世，因此未受干扰，可以保留更多的个人见解。

韩愈的这种态度，很受时人指责。柳宗元就曾激烈地批判他尸位素餐之不当。但韩愈提到的种种难处，如云「传闻不同，善恶随人所见，甚者附党，憎爱不同，巧造语言，凿空构立善恶事迹，于今何所承受取信，而可草草作传记令传万世乎？」确实也是令人感到棘手的事。

以上种种，均可为傅、陈二氏之说提供例证：即私家纂述易流于诬妄，官修之书又多所讳饰。

## 正史小说的界线区划

自唐初起，修史的任务由皇家控制，当时完成的前五史（《周书》、《北齐书》、《梁书》、《陈书》、《隋书》）等都由朝廷遴选人才撰写，一般由宰相领衔主持工作，如《隋书》一书，就由长孙无忌主持，其中的《经籍志》部分，则由魏征主持。由此可见朝廷上下对于这项工作的重视。又如《晋书》一书，唐太宗还亲自为司马懿、司马师、陆机、王羲之四人撰写传论，因此该书署称「御撰」。儒家向来重视修史，「孔子作《春秋》而乱臣贼子惧」，统治者以为抓住修史一环，在正名份和正人心等方面可起巨大作用，因此他们不惜花费巨大的人力和物力，去从事这项工作。自唐代起，修史成了一种制度，后起王朝的重要任务之一，就是组织人力，修前代历史。五代之时，石晋命宰相赵莹领衔纂修《唐书》，宋初以为此书修得不理想，乃命宋祁、欧阳修等重修，于是出现了所谓新、旧两部《唐书》。元代修《宋史》，明初修《元史》，清初修《明史》，尽管书成后水平未必有多高，但修史的规模更大，组织更健全，刊刻也更为及时。清亡后，北洋政府也组织人力修成《清史稿》，可见公家修史之事，在封建社会之中已成陈规。

自唐代起，朝廷还把若干史书列为考试进士的指定用书，《玉海》卷四九引《两朝志》曰：「国初承唐旧，以《史记》、两《汉书》为三史，列于科举。」这样士子也就必须精研史书。这类经过皇家核准的史书，其地位也就不同于一般的史籍了。

在封建社会里，儒家中人特别重视正名份的工作。历史书的情况千差万别，确是鱼龙混杂。继前四史之后，由朝廷组织人员编写，并用皇帝名义颁布的史书，也都荣膺「正史」的称号了。这类断代史采用的都是纪传体，首列帝王本纪，与其他编年体、纪事本末体不同，这也是这一类书荣获「正史」一名的原因。[注](#bm000G00000001PA)

阮孝緖著《正史削繁》九十四卷，这一名词始见于此。其书已佚，不知他把哪些著作称为「正史」。其后的目录书中沿袭不改。史而称「正」，则其书自尊，与其他霸史、杂史等著作，自有高下之别了。

目下列入正史的史书，有二十四种，亦即所谓二十四史。这些书中，水平高下悬殊，对于史料的处理，也大有出入。例如《宋书》、《南齐书》、《梁书》、《陈书》，多依实录及各家行状等材料编纂；与之性质相同的《南史》，就喜采择小说入史了。五代石晋时张昭远等编《旧唐书》，因为唐代中期以前的帝王实录和国史还有留存的，于是在很多地方利用了这类史料，尤其是在一些帝王的本纪中。宋祁、欧阳修等编《新唐书》时，以为中唐以后记载的史实颇多残缺，但又没有其他材料可作补充，于是大量吸收杂史及小说入史了。后人对此颇多批评，但也有人公平地指出，正由于宋祁、欧阳修吸收了其他材料，才使此书有关中唐之后的记载比较完整，从而在整体水平上比之《旧唐书》有所提高。

宋祁、欧阳修等人编纂《新唐书》时，利用了哪些材料，因为没有什么具体的记载，读者虽然可以比勘而知，但仍难以确说。司马光著《资治通鉴》，利用了哪些史料，则可推循而得。李焘在《上〈续资治通鉴长编〉表》中说：

司马光之作《资治通鉴》也，先使其寮采摭异闻，以年月日为丛目，丛目既成，乃修长编。唐三百年，范祖禹实掌之，光谓祖禹：「长编宁失于繁，无失于略。」今《唐纪》取祖禹之六百卷删为八十卷是也（《文献通考·经籍考》卷二〇引）。

可喜的是，司马光在定稿时，将材料去取过程中思考的一些问题记录了下来，另编成《考异》三十卷，从而使人可以了解到他掌握的是哪些材料。

司马光在《进书表》中也说他曾「徧阅旧史，旁采小说」，「又参考群书，评其同异，俾归一涂，为《考异》三十卷」。近人对此作了很多研究，张须《通鉴学》以《通鉴考异》所列书名为主，旁及正文所引，分为十类，计为正史二十五种，编年史二十九种，又谱录八种，别史五十四种，杂史六十七种，霸史三十五种，传记十八种，又碑碣七种，奏议八种，又别集十六种，地理十种，小说十五种，诸子九种，总计三百零一种。[注](#bm000G00000002C7)但据其他学者的统计，以为数字还有出入。[注](#bm000G00000002NH)由于各人对某些书的书名和性质理解不同，统计之时看法必然也有所不同，因此要说哪一种数字绝对正确，甚为难说，而且有些书用过之后未必都在《考异》中留下名字，因此司马光掌握的史料，应该比时人标明的书单更为丰富。

南宋时期的学者也曾谈到司马光运用史料的不拘一格，《容斋四笔》卷十一《册府元龟》中说：

以唐朝一代言之，叙王世充、李密事用《河洛记》，魏郑公谏争用《谏录》，李绛议奏用《李司空论事》、睢阳事用《张中丞传》，淮西事用《凉公平蔡录》，李泌事用《邺侯家传》，李德裕太原、泽潞、回鹘事用《两朝献替记》，大中吐蕃尚婢婢等事用林恩《后史补》，韩偓凤翔谋画用《金銮密记》，平庞勋用《彭门纪乱》，讨裘甫用《平剡录》，记毕师铎、吕用之事用《广陵妖乱志》，皆本末粲然。然则杂史、琐说、家传，岂可尽废也？

《资治通鉴》是我国编年史中的名著，在封建社会的各个王朝中占有极为重要的地位，清初修《明史·艺文志》，还被列入「正史」之中。司马光在处理史料时，就没有什么先入之见，而是通过比勘考核，择其可信者加以吸收。这种处理材料的态度，将私著的地位大大提高了。可见严正的史学家都能接受官书与私书并重的观点，只是在二者分量的估计上还是会有不同。

## 轻视小说的传统观念不易改变

以上所论，说明古代一些杰出的历史学家在处理史料时已能打破种种偏见，把一些前人认为不能入史的材料也吸收进去，但从大多数人来说，仍然认为二者之间的价值大有不同。从这里可以感受到传统观念的力量之悠久与巨大。

大家知道，宋代帝王极为重视文化建设，宋初曾有四大书的编纂。这四种书，性质有所不同：《太平御览》为类书，《太平广记》为小说总集，《文苑英华》为文学总集，《册府元龟》为政治通史。前三种书，在太宗时编成，后一种书，即《册府元龟》一千卷，则在真宗时编成。

按《册府元龟》原名《历代君臣事迹》，真宗诏改此名，以为可作后世君臣的龟鉴。《玉海》卷五四《册府元龟》下载真宗对辅臣曰：「所编《君臣事迹》，盖欲垂为典法，异端小说，咸所不取。」因此，这书援引的材料大都出于正史，以朝廷的眼光来看，这是最为纯正可信的历史材料。小说等等，材料不纯，必须排斥在外。

如果说宋初修史时还有宋祁、欧阳修、司马光等人广泛地从杂史、小说等文献中去发掘材料，那么到了元代之后，也就不大见到这样的工作方法了。自元代修《宋史》之后，一直到民国之初修《清史稿》，史官依据的材料，不出实录、行状等等，因此这类史书虽说材料尚有可信处，但在事件细节上时嫌粗率，文字表达上时嫌平板，这应当也是史官执意排斥小说，有意与文学脱离关系的缘故。

为什么古人轻视小说，定要将之排斥出历史范畴之外呢？

这与儒家传统有关。宋代之后，儒家学说更向褊隘的方向发展了。

班固根据刘歆《七略》编成《汉书·艺文志》，《诸子略》中分列儒、道、阴阳、法、名、墨、纵横、杂、农、小说十家。班氏把小说置于末位之后，又说：「小说家者流，盖出于稗官，街谈巷语，道听途说者之所造也。孔子曰：『虽小道，必有可观者焉。致远恐泥，是以君子弗为也。』[注](#bm000G000000039G)然亦弗灭也，闾里小知者之所及，亦使缀而不忘。如或一言可采，此亦刍荛狂夫之议也。」可见他对小说家的评价很低。而他随后在为《诸子略》作总结时又说：「诸子十家，其可观者，九家而已。」则是又把小说一家开除出学术领域了。

自从《汉书·艺文志》借孔子的话为小说定性之后，后起的目录书上也一直这么看待，《隋书·经籍志》下的定义是：「小说者，街谈巷语之说也。」言下之意，自然认为小说不足登大雅之堂。但我国古来也有「泰山不让土壤，河海不择细流」之说，因此班固、魏征等人随后总是援用孔子的另一段话，「虽小道，必有可观者焉，致远恐泥」，表示可以有选择地予以采用，这又为后代个别史家的扩大史源找到了理论上的根据。

不管怎样，古人认为小说（包括性质相近的杂史、故事等）的史料价值很低，史官如果不是彻底排斥的话，也只能置于很次要的地位。

如上所述，只有司马光等具有很高识见的史家，才能在援用所谓正史的材料之外，援用大量的私家著述，用作参证或补证之助。

元明两代，史学上的成就不大，清代朴学兴起，治学注重实事求是，与以前情况有所变化。这里可以援引一些著名学者的意见，以及他们处理史料的原则，借以考察清代的史家在这问题上的进展。

考据之学，首求材料的齐备，以及处理材料时态度的客观。梁启超在总结清儒考证之学的通则时说：

一、 凡立一义，必凭证据，无证据而以臆度者，在所必摈。

二、 选择证据，以古为尚。……

三、 孤证不为定说。其无反证者姑存之，得有续证则渐信之，遇有力之反证则弃之。

四、 隐慝证据或曲解证据，皆认为不德。[注](#bm000G00000003JF)

清儒根据这种精神进行考证工作，自然会扩大资料源头，不局限于正史一途了。

考据之业以乾嘉为盛，其时名家辈出，史学方面尤以钱大昕、王鸣盛和赵翼的成就为大。今即以三人为例，加以分析。

赵翼《廿二史劄记小引》曰：「间有稗乘脞说与正史歧互者，又不敢遽诧为得间之奇。盖一代修史时，此等记载无不搜入史局，其所弃而不取者，必有难以征信之处，今或反据以驳正史之讹，不免贻讥有识。是以此编多就正史纪、传、表、志中参互勘校其有抵牾处，自见辄摘出，以俟博雅君子订正焉。」此说未免过于绝对，修史史官未必都能像司马光那样，对稗官野史一一进行搜集和考核。赵翼的这种观点，只是一种正统观念，因而对小说持排斥的态度。

钱、王二氏则有考据材料不囿于正史的见解。钱氏在《续通志列传总叙》中说：

史臣载笔，或囿于闻见，采访弗该，或怵于权势，予夺失当。将欲补亡订误，必当博涉群书，考唐、宋、辽、金、元、明正史之外可备取材者，编年则有司马光、朱熹、李焘、李心传、陈均、刘时举、陈𣐕、薛应旗、王宗沐、商辂；别史则有曾巩、王偁、叶隆礼、宇文懋昭、柯维骐、王维俭、邵远平；典故则有杜佑、王溥、王钦若、马端临、章俊卿、王圻；传记杂事则有温大雅、刘肃、韩愈、王禹偁、郑文宝、林坰、马令、陆游、张唐英、宋敏求、李心传、徐梦莘、杜大圭、徐自明、王鼎、刘祁、元好问、苏天爵、陶宗仪、郑晓、王世贞、沈德符、孙承泽等，遗书具在；以及碑版石刻，文集选本，舆地郡县之志，类事说部之书，并足以证正史之异同，而补其阙漏。（《潜研堂文集》卷十八）

但钱大昕《廿二史考异》全书仍很少引用小说，例如该书卷六十《孔戣传》引《新唐书》本传「戣为华州刺史，明州岁贡淡菜蚶蛤之属」，……此事《国史补》卷中《孔戣论海味》亦有记叙，《新唐书》本传似即出此而钱氏不引，可见他不重引小说以考史。

王鸣盛在《十七史商榷序》中说：

二纪以来，恒独处一室，覃思史事，既校始读，亦随读随校。购借善本，再三雠勘；又搜罗偏霸杂史，稗官野乘，山经地志，谱牒簿录，以暨诸子百家，小说笔记，诗文别集，释老异教；旁及于钟鼎尊彝之款识，山林冢墓、祠庙伽蓝、碑碣断阙之文，尽取以供佐证，参伍错综，比物连类，以互相检照，所谓考其典制事迹之实也。

由上可见，乾嘉学派的大师已经注意到了扩大史源，尽可能地搜集史料，对正史中的记载有所订正。王氏还曾举过一个生动的事例，说明小说入史的必要和价值。《十七史商榷》卷九三《欧史喜采小说薛史多本实录》条曰：

大约实录与小说，互有短长，去取之际，贵考核斟酌，不可偏执。如欧史〔朱〕温兄全昱传，载其饮博取骰子击盆呼曰「朱三，尔砀山一百姓，灭唐三百年社稷，将见汝赤族」云云。据〔王〕禹偁谓《梁史》全昱传，但言其朴野，常呼帝为三，讳博戏事。所谓《梁史》者，正指《梁太祖实录》。今薛史全昱传亦不载博戏诋斥之语。欧公采小说补入，最妙。然则采小说者未必皆非，依实录未必皆是。

在当时来说，这是一种很进步的观点。但王氏诸书可惜并不能全部贯彻这种观点。《十七史商榷》中多次援引小说后，又随之以训斥，如卷九一论李绅云：「《南部新书》卷丁乃云『以吴湘狱仰药而死』，小说家言不可尽信如此。新、旧《唐书》皆言湘之坐赃，乃群小欲倾绅以及李德裕，而孙光宪《北梦琐言》第六卷则谓绅镇淮南，湘为江都尉，有零落衣冠颜氏女寄寓广陵，有容色，绅欲纳之，湘强委禽焉。绅大怒，因其婚娶娉财甚丰，乃罗织执勘，准其俸料之外，有陈设之具，皆以为赃，奏而杀之。绅本狂暴，此说恐当得情。绅罪甚大，得良死为幸。新、旧书皆以湘实受赃，绅杀之非枉者，恐皆非实录。」这里王氏的态度前后有矛盾，他一方面信从《北梦琐言》之说，以为这一小说的记载可信，而对《南部新书》的记载则持菲薄的态度。《南部新书》所记诚误，但王氏的语气则透露出了传统的偏见。

由此可知，王鸣盛在处理史料的问题上曾有很好的意见，但在《十七史商榷》中仍然可以见到他一而再地提出小说不可信的见解。可见封建时代的文人不可能将小说真的提到与正史并列的地位。

他们注重正史之外的材料，大都是想用以补正史之缺误，孰重孰轻，地位还是截然不同的。

## 小说语言小说笔法入史的问题

上举《十七史商榷》叙及朱全昱用土语责骂朱温的一番话，涉及史书中是否可用切合人物性格的语言来写人物传记的问题。这也就是说，历史书中是否应该采用一些文学手法来塑造人物形象。

照理来说，这个问题早在实践中得到解决。司马迁作《史记》，叙写的人物栩栩如生。如项羽其人，平日喑呜叱咤，气势磅礴，而叙及项羽陷入垓下之围时，则又充分表达出了英雄末路之悲，感人至深。他又喜用口语入史，如《陈涉世家》中叙其早年同伙惊叹之词「伙颐，涉之为王沉沉者」，《留侯世家》中叙刘邦斥郦食其曰：「竖儒，几败而公事。」都曾博得学界的赞誉。

但当朝廷设局修史之后，常是起用墨守成规的史官执笔。他们只是注重文章典雅，因而反对采用俚词俗语，由是产生的一些史书，非但文笔不生动，而且反映不出当时的历史真实原貌。正像刘知几在《史通·言语》篇中指责北朝修史时的情况所说：「其于中国则不然。何者？于斯时也，先王桑梓，翦为蛮貊，被发左衽，充牣神州。其中辩若驹支，学如郯子，有时而遇，不可多得，而彦鸾修伪国诸史，收、弘撰魏、周二书，必讳彼夷音，变成华语。等杨由之听雀，如介葛之闻牛，斯亦可矣，而于其间则有妄益文彩，虚加风物，援引《诗》、《书》，宪章《史》、《汉》，遂使沮渠、乞伏，儒雅比于元封；拓跋、宇文，德音同于正始，华而失实，过莫大焉。」这也可以说是古时史书中的一种常见病。

在现代人看来，这类采用文学语言的问题，容易得出共识，因为大家都已认识到历史记载必须充分反映事实的原状，那种舞文弄墨陷于虚假的文字，应当淘汰。

清代考证之业兴起之后，学界更为重视辨明事实真相，其时出现的一些名著，如顾炎武的《日知录》、钱大昕的《廿二史考异》等，目的都在辨明古时的一些社会现象和历史事实。古代笔记小说中的一些记载时有失实之处，在他们看来，也就没有什么史料价值，不足以作考史之助。可以说，这种情况到了陈寅恪的研究工作中才有根本的改变。

陈寅恪提出过「通性之真实」这一论点，当代其他史家似未涉及，应该认为，这是一种具有重要价值的观点，应该引起后人的足够重视。

笔记小说中的某些记载，虽然不合事实，但却反映了当代的社会风气，从中可见当时人的社会观念和真实心态，内涵甚为深广，具有很高的认识价值。

唐代士子通过科举进入仕途，进士、明经和制科诸项，最受士子重视。其中尤以重诗赋的进士科为热门。明经科仅注重诵习经典，不足显示才华，故不为士人所重。陈寅恪在注视二者之间的关系时，视野甚为开阔。他在考察牛、李二党形成时，申论曰：

唐代贡举名目虽多，大要可分为进士及明经二科。进士科主文词，高宗、武后以后之新学也；明经科专经术，两晋、北朝以来之旧学也。究其所学之殊，实由门族之异，故观唐代自高宗、武后以后朝廷及民间重进士而轻明经之记载，则知代表此二科之不同社会阶级在此三百年间升沉转变之概状矣。[注](#bm000G00000003VT)

陈氏随后举了三个例子说明这一问题。一出于《剧谈录》，叙元稹事；一出于《东观奏记》卷上，叙李珏事；一出于《新唐书》卷一八三《崔彦昭传》。陈氏又在第二事下加注曰：「参《新唐书》壹捌贰《李珏传》及《唐语林》叁《识鉴》类」；第三事下加案语曰：「此采自尉迟偓《中朝故事》。」由此可知，这后面两个故事都出自小说私记，后为正史所汲取。第一个故事尤有情致，故陈氏首先予以介绍，其文曰：

元和中，李贺善为歌篇，为韩愈深所知，重于绅。时元稹年少，以明经擢第，亦攻篇什，常交结于贺，日执贽造门。贺览刺，不答遽入。仆者谓曰：「明经及第，何事看李贺？」稹惭恨而退。其后〔稹〕以制策登科，及为礼部郎中，因议贺祖讳晋〔肃〕，[注](#bm000G00000004BD)不合应〔进士〕举，贺遂致𫐘轲。韩愈惜其才，为著《讳辩》明之，竟不成名。

康𫐌撰《剧谈录》，颇多侈陈怪异，如神鬼灵应和武侠故事等，属于传奇一类，不尽实录。即如上面这条，文字即多疏误，陈氏为之补订数处，始可通读。而此说之不合事实，后世学者起而驳正者更不一而足。王士禛《古夫于亭杂录》卷二曰：「元擢第既非迟暮，于贺亦称前辈，讵容执贽造门，反遭轻薄！小说之不根如此。」朱自清《李贺年谱》更用科学的手段论证道：「按元稹明经擢第，贺才四岁。事之不实，无庸详辩。」可见用传统的考据眼光来看，此说无价值可言。

陈寅恪以史学名家，考证工作之细密，博得了学术界的一致赞誉，而他在这一问题上则又表示出了另一种史学眼光，超越于事实的真实而探讨当时的社会风气。他说：

《剧谈录》所记多所疏误，自不待论。但据此故事之造成，可推见当时社会重进士轻明经之情状，故以通性之真实言之，仍不失为珍贵之社会史料也。[注](#bm000G00000004N3)

「真实」云云，可分个案之真实与「通性之真实」两类，前者人人都能理解，后者则在陈氏之前，似未见有人注意。这一新的见解，予人以启示，为史料的活用打开了大门。笔记小说中尽多这类在细节上不合史实的记载，如能深入挖掘其内涵，则可窥测当时人们的共同心理，把握当时的社会风气，于是那些有睽史实的记载又从另一方面发挥出其作用。从文学的角度来说，这一类文字或许可以说是符合「艺术的真实」的吧。

陈氏所以能够提出这一见解，应当与他独具的文史高度综合的研究方法有关。汉代之后，文史分流，史家考史，文士创作，每判为二途，各不相涉。陈氏史学名家，开创了以史说诗和以诗说史的研究方法，从而针对文学的特点，提出了「通性的真实」之说，进一步沟通了文史的领域。

下面我们把周勋初撰《就〈唐语林校证〉事答客问》中的一段文字引用于下，以说明对这一问题的看法和对这类材料的运用。

问：笔记小说中的记载不管是否真实，都是有价值的么？

答：可以这么说。《唐语林》中的材料，大都是唐人记唐事，从中可以觇测时代风气，了解唐代社会的一些特殊情况，这就有很高的认识作用和研究价值。例如《幽闲鼓吹》中有一则白居易见顾况的著名故事，并见《唐语林校证》卷三，文曰：「白居易应举，初至京，以诗谒顾者作况。况睹姓名，熟视曰：『米价方贵，居亦不易。』及披卷，首篇曰：『咸阳原上草，一岁一枯荣。野火烧不尽，春风吹又生。』乃嗟赏曰：『道得个语，居即易也。』因为之延誉，声名遂振。」这件事情是否实有，很难说，有的学者就认为二人不可能在长安见面。但不管怎样，这件轶事还是可以用来说明不少问题。一、 唐人在应试之前，先要晋谒名流，献上诗作，求得赞誉。这种行卷的作风，大作家在未成名前也无不如此。二、 京师人口密集，生活水平很高，故有「居亦不易」之说。这使我们想到，杜甫四十三岁时居京，却把家眷安置在奉先，可能也嫌京城里生活水平太高，因而不得不把家眷安置到郊区去。三、 从顾况的赞语中可知，诗写得好的人，在京城里却也不难躭下去。这使人想到李白，他以布衣的身份，只是凭借诗名，就能在京城里轻松地生活。由此可知，那些内容不见得很可信的记载，有的却也包含着丰富的信息，可以从中了解到唐代文人的特有风气和复杂心态。

问：这样说来，笔记小说的情况很特殊，如何发挥其作用，关键在于人们的认识，是么？

答：笔记小说的性质介于文史之间。说它是文吧，记的都是史实；说它是史吧，却又有文的特点，如夸张、渲染，甚至想象、虚构等。这种作品，读之饶有兴味。如果其中某个故事已为正史所采纳，那我还是愿意再找原始记录一读，因为这像保持原汁的饮料一样，从中往往可以发掘到更多的余味。至于如何把这类材料用到科学研究上，那可就要根据使用材料时的特殊要求灵活处理了。[注](#bm000G000000051L)

## 小说私记材料的充分利用

小说私记中的记叙常与正史中的记载不同，人们进行判断时，常以自己对这一类事情的成见作判断，或依正史中的记载为准，而排斥异说。陈寅恪重视小说私记中的材料，他在判断异说之是否可信时，则将这类文字中涉及的问题放在当时的时代风尚中加以考察，而判断其是否合乎情理，进而据之立论，阐发自己的新见。这里可举韩愈其人作为例证。

宋代之后，韩文公的形象似已固定下来，作为道统中的一位人员，必然品德高尚，行为端方，甚至不苟言笑，望而生畏。但唐宋笔记小说上却是记下了有关韩愈的另一个侧面，也就引起了反复的争论。

李肇《国史补》卷中有《韩愈登华山》一条记载，虽寥寥数语，却引起了后人的激烈争辩，文曰：

韩愈好奇，与客登华山绝峰，度不可返，乃作遗书，发狂恸哭。华阴令百计取之，乃下。

这番描写，似乎有损于韩愈的形象，于是有人起而维护，根据他们坚持的「情理」而进行推断，以为李肇的记载乃不实之词。

胡仔《苕溪渔隐丛话》后集曾引用两家驳论，一为《历代确论》载沈颜《登华旨》，一为《艺苑雌黄》引谢无逸所作《读李肇〈国史补〉》，以为李肇的记载「不谕文公之旨」，「不合于理」。显然，他们不是根据事实而进行辩证，只是认为韩愈既为贤者，就不应该有此举措，立论的根据是很不足的。

沈颜为五代十国人。《昭德先生郡斋读书志》卷四中录沈颜《聱书》十卷，云「右伪吴沈颜，字可铸，传师之孙。天复初进士，为校书郎。属乱离，奔湖南，辟巡官。吴国建，为淮南巡官、礼仪使、兵部郎中、知制诰、翰林学士。顺义中卒。……性闲淡，不乐世利，尝病当时文章浮靡，仿古著书百篇，取元次山聱叟之说，附己志而名书。其自序云：『自孟轲以后千余年，经百千儒者咸未有闻焉。天厌其极，付在鄙子。』其夸诞如此。」《登华旨》一文，看来就是《聱书》中的一篇了。魏泰在《东轩笔录》卷一五与《临汉隐居诗话》二书以及邵博在《邵氏闻见后录》卷一七中辨此事时，均作沈颜《聱书》。沈颜自命为儒家正统的传人，自然要极力替韩愈辩解了。

韩愈在《答张彻》诗中曾经叙及登华山之事，且有「悔狂已咋指，垂诫仍镌铭」之句，魏泰就是根据韩愈自述而断定李肇的记载为可信的。这里还应注意的是，李肇与韩愈同时，且同朝为官多时。对于同时人不含恶意的记载，后人自当加以重视。

《唐语林》卷六载韩愈的另一轶事，引起了更大的争论。

韩退之有二妾，一曰绛桃，一曰柳枝，皆能歌舞。初使王庭凑，至寿阳驿，绝句云：「风光欲动别长安，春半边城特地寒，不见园花兼巷柳，马头惟有月团团。」盖有所属也。柳枝后逾垣遁去，家人追获。及镇州初归，诗曰：「别来杨柳街头树，摆弄春风只欲飞。还有小园桃李在，留花不放待郎归。」自是专宠绛桃矣。

《唐语林》是纂辑唐宋两代五十种笔记小说而成的，此说出于何书，已无法考出，宋代好多类书和诗话中都提及此事，均云出自《唐语林》，想来王谠根据的是前代的某一记载。

此说随后又引起了很多异说。邵博《邵氏闻见后录》卷一七：「孙子阳为予言：『近时寿阳驿发地，得二诗石。唐人跋云：退之有倩桃、风柳二妓，归途闻风柳已去，故云。』」则是断言韩愈确有此事的了。二侍妾名字不同，或系传闻之误。但也有人起而反驳，以为不足置信，蒋之翘辑注《唐韩昌黎集》卷一〇引《唐语林》、《邵氏闻见后录》后，加按语曰：「然其说甚不足信。退之固是伟人，归来岂别无所念，而独殷殷于婢妾。假思之，亦不过作怀人常语耳，更何必切名致意若此。况所云发地得诗石，则当时必韩公自立，他人岂便以去妾为言，此韩公之意，盖感慨故园景色，如《诗·东山》『有敦瓜苦，蒸在薪栗。自我不见，于今三年』同旨。其说宜不攻而自破也。」则是从回护的立场出发，否定上述记载。

我国学界向有比兴说诗的传统。韩愈此诗本以美人香草的手法写出，能否指实，无法确论，因此尽管历代有人辩难，但还是得不出一致的结论。

五代陶谷《清异录》卷上：

昌黎韩愈晚年颇亲脂粉，故事服食。用硫黄末搅粥饭啖鸡男，不使交千日，烹庖，名火灵库。公间日进一只焉。始亦见功，终致绝命。

这一记载，言韩愈因服食而死，与韩愈在文字中表明的态度似绝不相容。他在《故太学博士李君（于）墓志铭》、《故监察御史衞府君墓志铭》等文中曾强烈地反对服食，尽管各人服食的内容有所不同，但韩愈对此态度甚为鲜明，似乎不大可能说的是一套，做的又是一套，蹈他人之覆辙而食苦果。

但白居易《长庆集》卷六二《思旧》一诗中有云：

闲日一思旧，旧游如目前，再思今何在，零落归下泉。退之服硫黄，一病讫不痊，微之练秋石，未老身溘然；杜子得丹诀，终日断腥膻；崔君夸药力，经冬不衣绵。或戾及暴夭，悉不过百年，唯余不服食，老命反迟延。

这里说到的「退之服硫黄」，又可与《清异录》中所说的韩愈服火灵库之说联系起来，似乎韩愈确是因服食而死的了。但又有人起而力辨。如钱大昕在《十驾斋养新录》卷一六《衞中立字退之》条中转引方崧卿辩证，云白诗中的退之，即韩愈所作《衞府君墓志》中的衞中立，衞中立字退之，这与韩愈本人的态度也可以一致起来。陈寅恪则又起而驳正，他据当时的社会风习和时人的行文格局立论，以为白诗中的「退之」定属韩愈无疑。他说：「乐天之旧友至交，而见于此诗之诸人，如元稹、杜元颖、崔群，皆当时宰相藩镇大臣，且为文学词科之高选，所谓第一流人物也。若衞中立则既非由进士出身，位止边帅幕寮之末职，复非当日文坛之健者，断无与微之诸人并述之理。然则此诗中之退之，固舍昌黎莫属矣。」随后他就举张籍《祭退之》中「乃出二侍女，合弹琵琶筝」等语为证，说明「韩公病甚将死之时，尚不能全去声伎之乐，则平日于『园花巷柳』及『小园桃李』之流，自未能忘情。」因此他的结论是：「鄙意昌黎之思想信仰，足称终始一贯，独于服硫黄事，则宁信其有，以与唐代士大夫阶级风习至相符会故也。乐天于炼丹烧药问题，行为言语之相矛盾，亦可依此解释。」[注](#bm000G00000005B6)应该说，陈氏对韩、白二家思想行为的分析，结论更为可信。

《唐语林》卷三《方正》上有另一种记载：

韩愈病将卒，召群僧曰：「吾不药，今将病死矣。汝详视吾手足支体，无诳人云『韩愈癞死』也。」

这一轶闻从未见人引用过，但似亦可与火灵库之事联系起来考察。硫黄乃剧毒之物，中毒之人，皮肤溃疡，类似癞病（麻疯），而癞病向称恶疾，冉伯牛染此病后，孔子哀称「斯人也而有斯疾也」，[注](#bm000G00000005O3)所以韩愈唯恐与之敌对的僧人混称他得癞病而死，从而有此申明的吧。

由此可见，笔记小说中确是记载着许多不经见的轶闻，虽似与常识有违，实则更为可信，可补正史之不足。这类轶闻常是反映出当时的民情风俗、时代风气，更能表现文士的心态，在正统史家的笔下是很难见到的。当代的文史研究工作者必须克服轻视小说私记的传统偏见，充分利用这方面的材料，才能突破前人的成说，而对一些复杂的史实作出新的解释。

**编纂《唐人轶事汇编》的一些考虑**

正史与小说理应并列为重要史料的原则既已确定，那就可以将每一个朝代的笔记小说按科学的方法分段汇辑，以供学者阅读正史的同时，了解到民间对于这些人物的不同记载。

按民国初年坊间曾有前人编纂的《宋稗类钞》和《清稗类钞》等书出现，但印制粗糙，工作草率，引文不注出处，时或篡易原文，因此难作学术资料看待。丁传靖辑《宋人轶事汇编》二十卷，可以说是首次出现的一部较好的断代史方面的笔记小说总集。这书问世后，曾给研究宋代文史的人带来不少方便。《宋史》篇幅甚巨，但囿于史书体例，只能让人看到每个人的生平履历，而看不到这些人的音容笑貌和思想活动。丁传靖将笔记小说中的有关文字汇集起来，提供了不少以文学手法记叙下来的生动文字，读之可给人留下深刻的印象。例如卷一叙太祖临崩轶闻，引《烬余录》记玉斧斫地事，又引《湘山野录》叙烛影斧声事，就对太祖、太宗禅代之际的复杂情势提供了不见正史的另一记载。又如卷一二叙二苏事，引用多家记载，介绍东坡豪迈不羁的性格和机智诙谐的作风，研究苏轼的人，阅读这些文字之后，对于这位宋代第一文豪的丰富思想和复杂心态，一定会有更深的领会。但丁氏此书编纂时所订体例不太严格，诸如引书不标卷数，书名每用省称，文字随便删节等，都会增加引用时的困难，甚至降低这些材料的价值。而且丁氏引书常出错误，例如卷一二引《清波杂志》曰：「崇宁、大观间，海外诗盛行，朝廷虽尝禁止，赏钱增至八十万，禁愈严而传愈多，往往以多相夸，士大夫不能诵坡诗，便自觉气索，而人或谓之不韵。」实则此文原出朱弁《风月堂诗话》卷上；又如卷一引《诗话总龟》曰：「章圣常宴群臣于太清楼，忽问市店酒有佳者否？中贵人对『唯南和仁酒佳』，亟命沽赐群臣。又问近臣曰：『唐时酒每升价如何？』无有对者，唯丁晋公奏曰：『唐时酒每升三十钱。』章圣曰：『何以知之？』晋公曰：『臣尝记杜甫诗曰：速来相就饮一斗，恰有三百青铜钱。』章圣大喜曰：『杜甫诗，自可为一代之史。』」然今遍检《诗话总龟》，无此文字。查钱谦益注《杜工部集》，首载诸家诗话，中引《古今诗话》，即此文。[注](#bm000G0000000614)《诗话总龟》屡引《古今诗话》，不知丁氏所见之本是否确有此文？如果确有此文，也需向读者有所交待才是。况且此文原出文莹《玉壶清话》卷一，赵次公注《杜诗》亦曾引用，今《九家注杜诗》引赵次公注尚可见，该书虽然不注明出处，但亦当出于《玉壶清话》。丁书引作《诗话总龟》，即使有根据不能算错，但未注明原出处，总嫌草率。这些不足之处，后人编纂类似著作时，应当避免。

唐代史书的编写比较多样，新、旧《唐书》并行，可互相补充，《资治通鉴》中的《唐纪》部分，又编写得很出色。因此，后代学者研究唐代史实，了解唐代人物的活动，利用史书中的材料，有其方便之处。唐代笔记小说的写作也极繁荣，不但著述的品种多，而且内容丰富，文字可观，利用这方面的材料，可以大大地提高我们对唐代社会习俗和人物风貌的认识。只是唐代距今毕竟年代已远，而且其时印刷术还未普遍利用，比之宋、明以后的著作，传下来的相对来说就要少些。况且在世人轻视小说的情况下，唐代的一些笔记小说在流传过程中经常遭人篡改，因此整理唐代笔记小说，也就更有其困难之处。

宋初钱易汇辑许多唐代笔记小说中的材料，成《南部新书》十卷；北宋王谠汇辑唐代和宋初的五十家笔记小说，成《唐语林》十卷，也因与上相同的原因，未能传下完整的本子。《太平广记》、《绀珠集》、《类说》、《说郛》以及其他一些类书中也留下一些笔记小说的片段文字，虽然也有许多有用的材料，可以帮助后人了解唐人的某些史实和唐代的某些人物，但也因同一主题的文字分散各处，学者即使想要多方搜集，一时也难以做到。针对这一情况，我们决定从事这项一人劳而万人逸的工作，编纂这部《唐人轶事汇编》。

这项工作由南京大学古典文献研究所的四名成员承担。周勋初任主编，负责全书设计、通读并整齐全稿和撰写前言；严杰负责拟订工作计划，编制目录；姚松负责编制索引；严杰、武秀成和姚松从头到尾参加了全书的编纂，但姚松因任所里学术秘书，工作较繁，所以大部分的工作由严杰、武秀成担任。经过四个寒暑的努力，前后三易其稿，始告完成。这是大家同心协力的结果，也是我古籍所在全国高等院校古籍整理研究工作委员会的支持下完成的一项较大的项目。我们热诚地希望学术界予以批评和指导。

[注](#bm000600000000PQ)　参看拙撰《赵璘考》，载《古代文献研究集林》第一集，陕西师范大学出版社一九八九年版。

[注](#bm000600000002GB)　参看拙撰《卢言考》，载《学术月刊》一九八七年第四期。

[注](#bm0007000000008T)　《旧五代史》卷一三四《僭伪列传》云：「〔李〕昪自云唐玄宗第六子永王璘之裔。唐天宝末，安禄山连陷两京，玄宗幸蜀，诏以璘为山南、岭南、黔中、江西四道节度采访等使。璘至广陵，大募兵甲，有窥图江左之意，后为官军所败，死于大庾岭北，故昪指以为远祖。」《新五代史》卷六二《南唐世家》：「〔昪〕自言唐宪宗子建王恪生超，超生志，为徐州判司；志生荣。乃自以为建王四世孙，改国号曰唐。立唐高祖、太宗庙，追尊四代祖恪为孝静皇帝，庙号定宗；曾祖超为孝平皇帝，庙号成宗；祖志孝安皇帝，庙号惠宗；考荣孝德皇帝，庙号庆宗。」于此可见南唐李昪伪造世系所造成之混乱情况。

[注](#bm00080000000298)　《明史》把编年体的史书也列入了「正史」，但清代乾隆年间纂修《四库全书》时，明令仅以纪传体为「正史」，而将编年体剔出单列。《四库全书总目》卷四五「正史类」下提要曰：「正史体尊，义与经配，非悬诸令典，莫敢私增，所由与稗官野记异也。」

[注](#bm00080000000584)　《通鉴学》卷上第三章《通鉴之史料及其鉴别》，开明书店一九四八年版。

[注](#bm000800000005FD)　陈光崇《张氏〈通鉴学〉所列《通鉴》引用书目补正》，以为实有三百五十九种，高振铎《〈通鉴〉参据书考辨》，以为实有三百三十九种。二文均载刘乃和、宋衍申主编《〈资治通鉴〉丛论》一书，河南人民出版社一九八五年第一版。

[注](#bm000900000002G6)　此语出于《论语·子张》，实为子夏之语。

[注](#bm000900000004TK)　《清代学术概论》十三，《中国近代思想文化史史料丛书》，复旦大学出版社一九八五年九月第一版。

[注](#bm000B00000003RT)　《唐代政治史述论稿》中篇《政治革命及党派分野》，三联书店一九五六年版。

[注](#bm000B000000053F)　「祖」当为「父」之误。李贺父名晋肃，新、旧《唐书》及其他文献记载均无异说。

[注](#bm000B00000006I3)　载《唐代政治史述论稿》中篇《政治革命与党派分野》。

[注](#bm000C00000002DD)　载《书品》一九八九年第一期。

[注](#bm000E00000001EV)　上引陈文，均见《元白诗笺证稿》附论（乙）《白乐天之思想行为与佛道关系》，古典文学出版社一九五八年版。

[注](#bm000E00000002A6)　见《论语·雍也》。

[注](#bm000F00000002LS)　郭绍虞《宋诗话辑佚》中《古今诗话》部分漏辑此条。

## 凡例

一、 本书所收人物，上起自隋入唐而主要事迹在唐代者，下至五代十国入宋而主要事迹在入宋以前者。全书收入近二千七百人。

二、 本书人物编排次序，首列唐代诸帝及后妃、宗室、王子、公主，次列唐代各朝人物，再列五代诸帝及家人、五代人物、十国人物，均以活动时代先后为序；末列不易确定具体时代者，则以所出资料之年代为序。

三、 本书以人为目，每一条目均加以编号，主要事迹依时间先后为序排列，年代不详者则大体按类编排。

四、 本书所收资料，一事而涉及数人者，悉列于主要人物名下，其他人物处则酌情以参见法提示。

五、 本书不录正史，搜采范围以唐宋人撰杂史、传记、故事、小说为主。与正史记载类同之资料，其成书在正史之前者则录入，以见正史来源；其成书在正史之后而显系采自正史者则不收。明清以来资料，除真实可信、未见更早记载者外，一般不再收入。类书从严。

六、 本书不录志怪、传奇或语涉迷信之荒诞记载，其记录名人佳话与反映社会风气者，则酌情采用。

七、 本书于每条后均注明出处。记载相近者，仅录其首出文字或记述较完备者，其他则将书名卷次附后。

八、 本书采录书籍，选较好版本一种为主。一般仅录原文，不作校勘。遇有显误者或异体字、避讳字等则径改。误文加圆括号（　），改正或补足文义之字加方括号〔　〕。偶有考辨，则附于后。

九、 书后附引用书目表，凡原书已佚、佚文仅见于他书引录而未单行者，则不列入。

## 目录

[**前　　言**](#bm00050000000000) 

[公私纂述的常见弊端](#bm00060000000000)

[正史小说的界线区划](#bm00080000000000)

[轻视小说的传统观念不易改变](#bm00090000000000)

[小说语言小说笔法入史的问题](#bm000B0000000000)

[小说私记材料的充分利用](#bm000D0000000000)

[编纂《唐人轶事汇编》的一些考虑](#bm000F0000000000)

[**凡　　例**](#bm000H0000000000)

[**唐人轶事汇编卷一**](#bm00130000000000) 

[唐高祖](#bm0013000000002J)

[窦皇后](#bm00150000000000)

[唐太宗](#bm00160000000000)

[长孙皇后](#bm001G0000000000)

[徐贤妃](#bm001H0000000000)

[唐高宗](#bm001I0000000000)

[王皇后](#bm001K0000000000)

[萧良娣](#bm001L0000000000)

[武皇后](#bm001M0000000000)

[**唐人轶事汇编卷二**](#bm001Q0000000000) 

[唐中宗](#bm001Q000000002J)

[韦皇后](#bm001R0000000000)

[上官昭容](#bm001S0000000000)

[唐睿宗](#bm001T0000000000)

[唐玄宗](#bm001U0000000000)

[王皇后](#bm002B0000000000)

[武惠妃](#bm002C0000000000)

[柳婕妤](#bm002D0000000000)

[杨贵妃](#bm002E0000000000)

[**唐人轶事汇编卷三**](#bm002G0000000000) 

[唐肃宗](#bm002G000000002J)

[张皇后](#bm002H0000000000)

[唐代宗](#bm002I0000000000)

[唐德宗](#bm002K0000000000)

[唐顺宗](#bm002N0000000000)

[唐宪宗](#bm002O0000000000)

[郭皇后](#bm002Q0000000000)

[郑　氏](#bm002R0000000000)

[唐穆宗](#bm002S0000000000)

[唐敬宗](#bm002T0000000000)

[唐文宗](#bm002U0000000000)

[唐武宗](#bm00320000000000)

[王才人](#bm00340000000000)

[孟才人](#bm00350000000000)

[唐宣宗](#bm00360000000000)

[晁美人](#bm003E0000000000)

[**唐人轶事汇编卷四**](#bm003F0000000000) 

[唐懿宗](#bm003F000000002K)

[郭淑妃](#bm003J0000000000)

[唐僖宗](#bm003K0000000000)

[唐昭宗](#bm003L0000000000)

[何皇后](#bm003O0000000000)

[李道宗](#bm003P0000000000)

[李孝恭](#bm003Q0000000000)

[李建成](#bm003R0000000000)

[李元吉](#bm003S0000000000)

[李元昌](#bm003T0000000000)

[李元嘉](#bm003U0000000000)

[李元轨](#bm003V0000000000)

[李　绪](#bm00400000000000)

[李　宏](#bm00410000000000)

[李元裕](#bm00420000000000)

[李元婴　李湛然](#bm00430000000000)

[李　恪](#bm00440000000000)

[李千里](#bm00450000000000)

[李　泰](#bm00460000000000)

[李　恽](#bm00470000000000)

[李　明](#bm00480000000000)

[李　皋](#bm00490000000000)

[李　弘](#bm004A0000000000)

[李　贤](#bm004B0000000000)

[李　宪](#bm004C0000000000)

[李　琎](#bm004D0000000000)

[李　瑀](#bm004E0000000000)

[李　㧑](#bm004F0000000000)

[李　范](#bm004G0000000000)

[李　业](#bm004H0000000000)

[李　瑁](#bm004I0000000000)

[李　裕](#bm004J0000000000)

[李戒丕](#bm004K0000000000)

[平阳公主](#bm004L0000000000)

[丹阳公主](#bm004M0000000000)

[太平公主](#bm004N0000000000)

[宜城公主](#bm004O0000000000)

[长宁公主](#bm004P0000000000)

[安乐公主](#bm004Q0000000000)

[永穆公主](#bm004R0000000000)

[寿安公主](#bm004S0000000000)

[和政公主](#bm004T0000000000)

[岐阳公主](#bm004U0000000000)

[安平公主](#bm004V0000000000)

[万寿公主](#bm00500000000000)

[永福公主](#bm00510000000000)

[广德公主](#bm00520000000000)

[同昌公主](#bm00530000000000)

[**唐人轶事汇编卷五**](#bm00540000000000) 

[李　密](#bm0054000000002K)

[单雄信](#bm00550000000000)

[王世充](#bm00560000000000)

[高开道](#bm00570000000000)

[刘黑闼](#bm00580000000000)

[朱　粲](#bm00590000000000)

[杜伏威](#bm005A0000000000)

[阚　棱](#bm005B0000000000)

[刘文静](#bm005C0000000000)

[裴　寂](#bm005D0000000000)

[王远知](#bm005E0000000000)

[窦　轨](#bm005F0000000000)

[武士彟](#bm005G0000000000)

[刘义节](#bm005H0000000000)

[公孙武达](#bm005I0000000000)

[刘　感](#bm005J0000000000)

[常　达](#bm005K0000000000)

[李玄通](#bm005L0000000000)

[温大雅](#bm005M0000000000)

[温彦博](#bm005N0000000000)

[屈突仲通](#bm005O0000000000)

[陈叔达](#bm005P0000000000)

[萧　瑀](#bm005Q0000000000)

[封德彝](#bm005R0000000000)

[裴　矩](#bm005S0000000000)

[李　纲](#bm005T0000000000)

[郑善果](#bm005U0000000000)

[藓世长](#bm005V0000000000)

[孙伏伽](#bm00600000000000)

[李袭誉](#bm00610000000000)

[崔善为](#bm00620000000000)

[张　锐](#bm00630000000000)

[孔绍安](#bm00640000000000)

[薛　收](#bm00650000000000)

[薛元敬](#bm00660000000000)

[曹　宪](#bm00670000000000)

[徐文远](#bm00680000000000)

[陆德明](#bm00690000000000)

[欧阳询](#bm006A0000000000)

[张后胤](#bm006B0000000000)

[刘德明](#bm006C0000000000)

[王　绩](#bm006D0000000000)

[王梵志](#bm006E0000000000)

[张志宽](#bm006F0000000000)

[朱桃椎](#bm006G0000000000)

[袁天纲](#bm006H0000000000)

[冯　盎](#bm006I0000000000)

[冯智戴](#bm006J0000000000)

[房玄龄](#bm006K0000000000)

[杜如晦](#bm006L0000000000)

[魏　征](#bm006M0000000000)

[王　珪](#bm006O0000000000)

[戴　胄](#bm006P0000000000)

[李　靖](#bm006Q0000000000)

[李客师](#bm006R0000000000)

[宇文士及](#bm006S0000000000)

[杜　淹](#bm006T0000000000)

[**唐人轶事汇编卷六**](#bm006U0000000000) 

[长孙无忌](#bm006U000000002K)

[高士廉](#bm006V0000000000)

[尉迟敬德](#bm00700000000000)

[侯君集](#bm00710000000000)

[程知节](#bm00720000000000)

[虞世南](#bm00730000000000)

[唐　俭](#bm00740000000000)

[李　𪟝](#bm00750000000000)

[秦叔宝](#bm00770000000000)

[褚　亮](#bm00780000000000)

[李百药](#bm00790000000000)

[姚思廉](#bm007A0000000000)

[李守素](#bm007B0000000000)

[令狐德棻](#bm007C0000000000)

[李大亮](#bm007D0000000000)

[李道裕](#bm007E0000000000)

[薛万彻](#bm007F0000000000)

[薛万备](#bm007G0000000000)

[赵元楷](#bm007H0000000000)

[丘行恭](#bm007I0000000000)

[蔺　謩](#bm007J0000000000)

[岑文本](#bm007K0000000000)

[刘　洎](#bm007L0000000000)

[马　周](#bm007M0000000000)

[常　何](#bm007N0000000000)

[崔仁师](#bm007O0000000000)

[于志宁](#bm007P0000000000)

[高季辅](#bm007Q0000000000)

[张行成](#bm007R0000000000)

[任　瓌](#bm007S0000000000)

[傅　奕](#bm007T0000000000)

[吕　才](#bm007U0000000000)

[张玄素](#bm007V0000000000)

[柳　亨](#bm00800000000000)

[阎立德](#bm00810000000000)

[阎立本](#bm00820000000000)

[李干祐](#bm00830000000000)

[唐　皎](#bm00840000000000)

[唐　临](#bm00850000000000)

[刘德威](#bm00860000000000)

[窦　静](#bm00870000000000)

[窦师纶](#bm00880000000000)

[王师旦](#bm00890000000000)

[裴明礼](#bm008A0000000000)

[萧德言](#bm008B0000000000)

[袁承序](#bm008C0000000000)

[敬　播](#bm008D0000000000)

[谷那律](#bm008E0000000000)

[契苾何力](#bm008F0000000000)

[薛大鼎](#bm008G0000000000)

[尹伊　杨纂](#bm008H0000000000)

[冯　立](#bm008I0000000000)

[王　璥](#bm008J0000000000)

[蒋　恒](#bm008K0000000000)

[裴　略](#bm008L0000000000)

[张昌龄](#bm008M0000000000)

[慧　静](#bm008N0000000000)

[尉迟乙僧](#bm008O0000000000)

[王　定](#bm008P0000000000)

[张孝师](#bm008Q0000000000)

[萧　翼](#bm008R0000000000)

[赵耶利](#bm008S0000000000)

[罗黑黑](#bm008T0000000000)

[裴洛儿](#bm008U0000000000)

[王君操](#bm008V0000000000)

[甄　权](#bm00900000000000)

[孙思邈](#bm00910000000000)

[李淳风](#bm00920000000000)

[袁客师](#bm00930000000000)

[张冏藏](#bm00940000000000)

[玄　奘](#bm00950000000000)

[王　宏](#bm00960000000000)

[辛　郁](#bm00970000000000)

[卢庄道](#bm00980000000000)

[贾嘉隐](#bm00990000000000)

[柴绍弟](#bm009A0000000000)

[裴玄智](#bm009B0000000000)

[**唐人轶事汇编卷七**](#bm009C0000000000) 

[褚遂良](#bm009C000000002K)

[来　济](#bm009D0000000000)

[来　恒](#bm009E0000000000)

[上官仪](#bm009F0000000000)

[许敬宗](#bm009G0000000000)

[李义府](#bm009H0000000000)

[杜正伦](#bm009I0000000000)

[卢承庆](#bm009J0000000000)

[窦德玄](#bm009K0000000000)

[李敬玄](#bm009L0000000000)

[戴至德](#bm009M0000000000)

[杨弘武](#bm009N0000000000)

[李义琰](#bm009O0000000000)

[李义琛](#bm009P0000000000)

[孙处约](#bm009Q0000000000)

[高智周](#bm009R0000000000)

[郝处俊](#bm009S0000000000)

[薛元超](#bm009T0000000000)

[李安期](#bm009U0000000000)

[张文瓘](#bm009V0000000000)

[张文收](#bm00A00000000000)

[郭正一](#bm00A10000000000)

[乐彦玮　窦晓](#bm00A20000000000)

[薛仁贵](#bm00A30000000000)

[刘仁轨](#bm00A40000000000)

[裴行俭](#bm00A50000000000)

[黑齿常之](#bm00A60000000000)

[王方翼](#bm00A70000000000)

[王义方](#bm00A80000000000)

[韦　机](#bm00A90000000000)

[韦仁约](#bm00AA0000000000)

[胡元范](#bm00AB0000000000)

[贾言忠](#bm00AC0000000000)

[王本立](#bm00AD0000000000)

[汲　师](#bm00AE0000000000)

[杨德裔](#bm00AF0000000000)

[韩思彦](#bm00AG0000000000)

[赵仁恭](#bm00AH0000000000)

[袁利贞](#bm00AI0000000000)

[杨思玄](#bm00AJ0000000000)

[马　载](#bm00AK0000000000)

[许钦明](#bm00AL0000000000)

[魏克己](#bm00AM0000000000)

[邓玄挺](#bm00AN0000000000)

[董思恭](#bm00AO0000000000)

[赵弘智](#bm00AP0000000000)

[邢文伟](#bm00AQ0000000000)

[刘审礼　刘易从](#bm00AR0000000000)

[裴敬彝](#bm00AS0000000000)

[元万顷](#bm00AT0000000000)

[薛克构　薛瓘](#bm00AU0000000000)

[李　晦](#bm00AV0000000000)

[田仁会](#bm00B00000000000)

[权怀恩](#bm00B10000000000)

[杨德干](#bm00B20000000000)

[李　备](#bm00B30000000000)

[张松寿](#bm00B40000000000)

[魏　昶](#bm00B50000000000)

[裴琰之](#bm00B60000000000)

[王福畤](#bm00B70000000000)

[王　勮](#bm00B80000000000)

[王　勃](#bm00B90000000000)

[杨　炯](#bm00BA0000000000)

[杨容华](#bm00BB0000000000)

[卢照邻](#bm00BC0000000000)

[骆宾王](#bm00BD0000000000)

[杜易简](#bm00BE0000000000)

[郭齐宗](#bm00BF0000000000)

[辛弘智　罗道琮](#bm00BG0000000000)

[胡楚宾](#bm00BH0000000000)

[赵武盖](#bm00BI0000000000)

[裴元质](#bm00BJ0000000000)

[高正臣](#bm00BK0000000000)

[潘师正](#bm00BL0000000000)

[田游岩](#bm00BM0000000000)

[李　荣](#bm00BN0000000000)

[僧　伽](#bm00BO0000000000)

[高崔巍](#bm00BP0000000000)

[秦鸣鹤](#bm00BQ0000000000)

[薛眘惑](#bm00BR0000000000)

[宋令文](#bm00BS0000000000)

[彭博通](#bm00BT0000000000)

[张公艺](#bm00BU0000000000)

[邹凤炽](#bm00BV0000000000)

[刘龙子](#bm00C00000000000)

[白铁余](#bm00C10000000000)

[秦令言](#bm00C20000000000)

[张玄靖](#bm00C30000000000)

[张由古](#bm00C40000000000)

[杜文范](#bm00C50000000000)

[张怀庆](#bm00C60000000000)

[曲崇裕](#bm00C70000000000)

[裴　聿](#bm00C80000000000)

[夏侯彪](#bm00C90000000000)

[夏侯彪之](#bm00CA0000000000)

[**唐人轶事汇编卷八**](#bm00CB0000000000) 

[裴　炎](#bm00CB000000002K)

[刘祎之](#bm00CC0000000000)

[李昭德](#bm00CD0000000000)

[苏良嗣](#bm00CE0000000000)

[狄仁杰](#bm00CF0000000000)

[王方庆](#bm00CI0000000000)

[陆元方](#bm00CJ0000000000)

[王及善](#bm00CK0000000000)

[杜景俭](#bm00CL0000000000)

[朱敬则](#bm00CM0000000000)

[杨再思](#bm00CN0000000000)

[李怀远](#bm00CO0000000000)

[崔元综](#bm00CP0000000000)

[周允元](#bm00CQ0000000000)

[顾　琮](#bm00CR0000000000)

[傅游艺](#bm00CS0000000000)

[吉　顼](#bm00CT0000000000)

[李迥秀](#bm00CU0000000000)

[魏元忠](#bm00CV0000000000)

[韦安石](#bm00D00000000000)

[苏味道](#bm00D10000000000)

[李镇恶](#bm00D20000000000)

[李　峤](#bm00D30000000000)

[房　融](#bm00D40000000000)

[娄师德](#bm00D50000000000)

[唐休璟](#bm00D60000000000)

[张仁愿](#bm00D70000000000)

[郭元振](#bm00D80000000000)

[徐敬业](#bm00D90000000000)

[武承嗣](#bm00DA0000000000)

[武三思](#bm00DB0000000000)

[武懿宗](#bm00DC0000000000)

[武攸宁](#bm00DD0000000000)

[武攸緖](#bm00DE0000000000)

[杨廷玉](#bm00DF0000000000)

[张易之](#bm00DG0000000000)

[张昌宗](#bm00DH0000000000)

[张昌期](#bm00DI0000000000)

[张昌仪](#bm00DJ0000000000)

[薛怀义](#bm00DK0000000000)

[惠　范](#bm00DL0000000000)

[来俊臣](#bm00DM0000000000)

[周　兴](#bm00DO0000000000)

[索元礼](#bm00DP0000000000)

[侯思止](#bm00DQ0000000000)

[来子珣](#bm00DR0000000000)

[王弘义](#bm00DS0000000000)

[郭　霸](#bm00DT0000000000)

[胡元礼](#bm00DU0000000000)

[霍献可](#bm00DV0000000000)

[常元楷　常彦玮](#bm00E00000000000)

[**唐人轶事汇编卷九**](#bm00E10000000000) 

[徐有功](#bm00E1000000002K)

[李嗣真](#bm00E20000000000)

[张楚金](#bm00E30000000000)

[杨　昉](#bm00E40000000000)

[冯元常](#bm00E50000000000)

[刘　奇](#bm00E60000000000)

[石抱忠](#bm00E70000000000)

[郑　杲](#bm00E80000000000)

[李休烈](#bm00E90000000000)

[李至远](#bm00EA0000000000)

[郝象贤](#bm00EB0000000000)

[郑惟忠](#bm00EC0000000000)

[周　矩](#bm00ED0000000000)

[王求礼](#bm00EE0000000000)

[王无竞](#bm00EF0000000000)

[裴怀古](#bm00EG0000000000)

[张敬之](#bm00EH0000000000)

[苏安恒](#bm00EI0000000000)

[俞文俊](#bm00EJ0000000000)

[安金藏](#bm00EK0000000000)

[马怀素](#bm00EL0000000000)

[郭　翰](#bm00EM0000000000)

[田归道](#bm00EN0000000000)

[朱履霜](#bm00EO0000000000)

[苏无名](#bm00EP0000000000)

[崔思竞](#bm00EQ0000000000)

[房光庭](#bm00ER0000000000)

[张　潜](#bm00ES0000000000)

[季　逊](#bm00ET0000000000)

[员半千](#bm00EU0000000000)

[崔　融](#bm00EV0000000000)

[陈子昂](#bm00F00000000000)

[乔知之](#bm00F10000000000)

[杜审言](#bm00F20000000000)

[东方虬](#bm00F30000000000)

[沈佺期](#bm00F40000000000)

[宋之问](#bm00F50000000000)

[宋之逊](#bm00F60000000000)

[刘希夷](#bm00F70000000000)

[张　鷟](#bm00F80000000000)

[沈全交](#bm00F90000000000)

[朱佐日](#bm00FA0000000000)

[张宣明](#bm00FB0000000000)

[郑蜀宾](#bm00FC0000000000)

[魏奉古](#bm00FD0000000000)

[欧阳通](#bm00FE0000000000)

[王绍宗](#bm00FF0000000000)

[殷仲容　王知敬](#bm00FG0000000000)

[裴知古](#bm00FH0000000000)

[卢齐卿](#bm00FI0000000000)

[薛季昶](#bm00FJ0000000000)

[张元一](#bm00FK0000000000)

[侯味虚](#bm00FL0000000000)

[杨茂直　薛兼金](#bm00FM0000000000)

[慧　能](#bm00FN0000000000)

[神　秀](#bm00FO0000000000)

[神　鼎](#bm00FP0000000000)

[万　回](#bm00FQ0000000000)

[谢　祐](#bm00FR0000000000)

[独孤庄](#bm00FS0000000000)

[弓嗣业　张嗣明](#bm00FT0000000000)

[甘子布](#bm00FU0000000000)

[路敬潜](#bm00FV0000000000)

[严识玄](#bm00G00000000000)

[鱼保宗](#bm00G10000000000)

[毛俊子](#bm00G20000000000)

[高叡妻](#bm00G30000000000)

[卢　献](#bm00G40000000000)

[卢献女](#bm00G50000000000)

[侯知一　张悰　高筠　张栖贞](#bm00G60000000000)

[朱前疑](#bm00G70000000000)

[逯仁杰](#bm00G80000000000)

[成敬奇](#bm00G90000000000)

[李师旦](#bm00GA0000000000)

[袁　琰](#bm00GB0000000000)

[韩令珪](#bm00GC0000000000)

[张　衡](#bm00GD0000000000)

[孙彦高](#bm00GE0000000000)

[权龙襄](#bm00GF0000000000)

[孟　诜](#bm00GG0000000000)

[陆余庆](#bm00GH0000000000)

[裴　最](#bm00GI0000000000)

[沈子荣](#bm00GJ0000000000)

[李良弼](#bm00GK0000000000)

[李楷固](#bm00GL0000000000)

[阎知微](#bm00GM0000000000)

[陈元光](#bm00GN0000000000)

[陈承亲](#bm00GO0000000000)

[张柬之](#bm00GP0000000000)

[崔玄暐](#bm00GQ0000000000)

[桓彦范](#bm00GR0000000000)

[李多祚](#bm00GS0000000000)

[李　湛](#bm00GT0000000000)

[崔　浑](#bm00GU0000000000)

[返回总目录](#bm00000000000000)

# 唐人轶事汇编卷一

## 唐高祖

1. []{#唐轶一-唐高祖-1}
高祖太武皇帝，本名与文皇帝同上一字，后乃删去。尝有碑版，凿处具在。太武是陵庙中玉册定□，神尧乃母后追尊。颜公曾抗疏极论，为袁傪所沮而寝。《尚书故实》。

2. []{#唐轶一-唐高祖-2}
高陵县又有神尧先世庄田，今亦为宫观矣，有柏树焉。相传云：高祖在襁褓之时，母即置放柏树之阴，而往饷田；比饷回，日斜而树影不移。即今柏树是也。史传不载，而故老言之。《玉堂闲话》（《广记》三七四）。

3. []{#唐轶一-唐高祖-3}
先人宰陕之芮城县，一村落皆李氏，盖唐之遗族。高祖微时尝居其地，有故宅基。民收高祖诏书十数纸，皆免赋役事，每云「不得欺压百姓」。予旧有录本，近失去。《邵氏闻见后录》二六。

4. []{#唐轶一-唐高祖-4}
通义坊西南隅兴圣尼寺：高祖潜龙旧宅。武德元年，以为通义宫。六年，高祖临幸，大宴群臣，引见邻里父老，颁赐有差。贞观元年，立为寺。高祖寝堂今见在。景云二年，寝堂前枯柿树忽更生枝条，郁茂如故，有敕封植焉。《两京新记》三。又《御览》一七三引《西京记》。

5. []{#唐轶一-唐高祖-5}
高祖少神勇。隋末，尝以十二人破草贼号无端儿数万。又龙门战，尽一房箭，中八十人。《酉阳杂俎》前集一。

6. []{#唐轶一-唐高祖-6}
隋炀帝与神尧高祖俱是独孤外家，因是神尧与炀帝常侮狎。每朝谒退，炀帝皆有词谑。后因赐宴，炀帝于众因戏神尧。神尧高颜面皱，帝目为阿婆面，神尧忿恚不乐。洎归就第，怏怅不已。见文皇已下，但流涕而不言。次告窦皇后曰：「某身世可悲。今日更被上显毁云阿婆面。据是，儿孙不免饥冻矣。」窦后欣跃曰：「此言可以室家相贺。」神尧不喻，谓是解免之词。后曰：「公封于唐。阿婆乃是堂主，堂者唐也。」神尧涣然冰释，喜悦。与秦、齐诸王，私相贺焉。《芝田录》（《广记》一六三）。《隋唐嘉话》亦载，文已佚，《类说》五四、《绀珠集》一〇有节文。《唐语林》四。

7. []{#唐轶一-唐高祖-7}
大业初，帝为楼烦郡守，时有望气者云：「西北干门有天子气，连太原，甚盛。」故隋主于楼烦置宫，以其地当东都西北，因过太原，取龙山风俗道，行幸以厌之云。后又拜代王为郡守以厌之。《大唐创业起居注》一。《感定录》（《广记》一三五）。

8. []{#唐轶一-唐高祖-8}
见唐太宗[4](#唐轶一-唐太宗-4)。

9. []{#唐轶一-唐高祖-9}
武士彟，隋时为晋阳宫留守司录参军。高祖为留守日，士彟尝诘朝于街内独行，闻空中有言曰：「唐公是天子。」士彟寻声不见有人，仍以此言白高祖。高祖悦之，曰：「幸勿多言。」其夜士彟梦高祖乘白马上天。旦以闻，于是起义。《唐书》（《广卓异记》一）。

10. []{#唐轶一-唐高祖-10}
唐高祖神尧皇帝将举义师西入长安，忽夜梦身死，坠于床下，为群蛆所食。及觉，甚恶之。乃诣智满禅师而密话之。满即贺曰：「公得天下矣。」大惊，谓满曰：「何谓也？」满曰：「身死，是毙也。坠于床，是下也。群蛆所食者，是亿兆之趋附也。人臣不敢直指天子，故曰陛下，是至尊之象也。甚吉。」又曰：「贫道为沙弥日，尝攻《易》，今敢为公占之。」及卦成，曰：「得《干》。飞龙在天，又帝王之征也。」时太宗侍帝之侧，满又曰：「公子，大人极吉。」又语帝曰：「此公子福无量，何忧天下乎？」帝与太宗俱大悦。帝至霍邑，又梦甲马无数，飞满空中。帝问是何军伍，对曰：「是公身中之神也。若无此，何以威制天下？」言讫，并飞入帝身。帝觉，召太宗言之。复曰：「吾事济矣。」太宗拜于前，连呼万岁者数四。帝复大悦。其后果即位，乃命复营其寺，赐额为兴义寺，以太原帝旧田宅业产并赐之，永充常住。今之寺内见有圆梦堂及塑师与帝并在。《洛中记异录》（张本《说郛》二〇、陶本《说郛》四九）。《广德神异录》（《广记》二七七）。

11. []{#唐轶一-唐高祖-11}
康鞘利将至，军司以兵起甲子之日，又符谶尚白，请建武王所执白旗，以示突厥。帝曰：「诛纣之旗，牧野临时所仗，未入西郊，无容预执，宜兼以绛，杂半续之。」诸军矟旙皆放此。营壁城垒，幡旗四合，赤白相映若花园。开皇初，太原童谣云：「法律存，道德在，白旗天子出东海。」亦云「白衣天子」。故隋主恒服白衣，每向江都，拟于东海。常修律令，笔削不停，并以彩画五级木坛自随以事道。又有《桃李子歌》曰：「桃李子，莫浪语。黄鹄绕山飞，宛转花园里。」　案：李为国姓，桃当作陶，若言陶唐也。配李而言，故云桃花园，宛转属旌旛。汾晋老幼，讴歌在耳，忽睹灵验，不胜欢跃。帝每顾旗旛，笑而言曰：「花园可尔，不知黄鹄如何？吾当一举千里，以符冥谶。」《大唐创业起居注》一。

12. []{#唐轶一-唐高祖-12}
甲子，有白衣野老，自云霍太山遣来，诣帝请谒。帝弘达至理，不语神怪，逮乎佛道，亦以致疑，未之深信。门人不敢以闻。此老乃伺帝行营，路左拜见。帝戏谓之曰：「神本不测，卿何得见？卿非神类，岂共神言？」野老对曰：「某事山祠，山中闻语：『遣语大唐皇帝云：若往霍邑，宜东南傍山取路，八月初雨止，我当为帝破之，可为吾立祠庙也。』帝试遣案行，傍山向霍邑，道路虽峻，兵枉行而城中不见；若取大路，去县十里，城上人即遥见兵来。」帝曰：「行逢滞雨，人多疲湿，甲仗非精，何可令人远见？且欲用权谲，难为之巧。山神示吾此路，可谓指踪。雨霁有征，吾从神也。然此神不欺赵襄子，亦应无负于孤。」顾左右笑以为乐。丙寅，突厥始毕使达官、级失、特勤等先报，已遣兵马上道，计日当至。帝曰：「地名贾胡，知胡将至。天其假吾此胡，以成王业也。」《大唐创业起居注》二。

13. []{#唐轶一-唐高祖-13}
唐北京受瑞坛。隋大业十三年，高祖令齐王元吉留守。辛丑，获青石，若（龙）〔龟〕形，文有丹书四字，曰「李渊万吉」。齐王献之，文字映澈，宛若龟形。帝乃令水渍磨以验之。数日，其字愈明，内外毕贺。帝曰：「上天明命，贶以万吉，宜以少牢祀石龟，而爵龟人。」因立受瑞坛。《太原事迹杂记》（《广记》一六三）。《大唐创业起居注》二。《广德神异记》（《广记》一三五）。

14. []{#唐轶一-唐高祖-14}
裴寂等又依光武长安同舍人强华奉赤伏符故事，乃奏神人太原慧化尼、蜀郡衞元嵩等歌谣诗谶。

慧化尼歌词曰：「东海十八子，八井唤三军。手持双白雀，头上戴紫云。」又曰：「丁丑语甲子，深藏入堂里。何意坐堂里，中央有天子。」又曰：「西北天火照龙山，童子赤光连北斗。童子木上悬白旛，胡兵纷纷满前后。拍手唱堂堂，驱羊向南走。」又曰：「胡兵未济汉不整，治中都护有八井。」又曰：「兴伍伍，仁义行，武得九九得声名。童子木底百丈水，东家井里五色星。我语不可信，问取衞先生。」蜀郡衞元嵩，周天和五年闰十月作诗：「戌亥君臣乱，子丑破城隍；寅卯如欲定，龙蛇伏四方。十八成男子，洪水主刀傍。市朝义归政，人宁俱不荒。人言有恒性，也复道非常。为君好思量，何□□禹汤。桃源花□□，李树起堂堂。只看寅卯岁，深水没黄杨。」《大唐创业起居注》三。

15. []{#唐轶一-唐高祖-15}
武德元年八月，以西突厥曷娑那可汗为归义王。曷娑那献大珠，帝曰：「珠诚至宝，然朕宝王赤心，珠无所用之。」竟还之。《唐会要》九四。

16. []{#唐轶一-唐高祖-16}
武德二年二月，上亲阅群臣考绩，以李纲、孙伏伽为上第。上初受禅，以舞人安叱奴为散骑侍郎，纲上疏论谏；伏伽亦谏赏献琵琶弓箭者，及请择正人为太子诸王师友，皆言词激切。故皆陟其考第，以旌宠之。《唐会要》八一。参见李纲[2](#唐轶五-李纲-2)、孙伏伽[1](#唐轶五-孙伏伽-1)。

17. []{#唐轶一-唐高祖-17}
武德二年二月，武功人严甘罗行劫，为吏所拘。高祖谓曰：「汝何为作贼？」甘罗言：「饥寒交切，所以为盗。」高祖曰：「吾为汝君，使汝穷乏，吾罪也。」因命舍之。《唐会要》四〇。《南部新书》癸。《唐语林》一。

18. []{#唐轶一-唐高祖-18}
国朝以李氏出自老君，故崇道教。高祖武德三年，晋州人吉善行于羊角山见白衣老父，呼善行谓曰：「为吾语唐天子：吾是老君，即汝祖也。今年无贼，天下太平。」高祖即遣使致祭立庙于其地。遂改浮山县为神山县，拜善行为朝散大夫。《封氏闻见记》一。《唐会要》五〇。

19. []{#唐轶一-唐高祖-19}
唐高祖武德三年，老君见于羊角山。秦王令吉善行入奏。善行告老君云：「入京甚难，无物为验。」老君曰：「汝到京日，有献石似龟者，可为验。」既至朝门，果有邵州献石似龟。下有六字，曰「天下安，千万日。」《录异记》（《广记》一三五）。

20. []{#唐轶一-唐高祖-20}
武德七年，遣刑部尚书沈叔安携天尊像赐高丽，仍令道士往彼讲《道德经》。《南部新书》甲。又《唐诗纪事》三引。

21. []{#唐轶一-唐高祖-21}
见苏世长[1](#唐轶五-苏世长-1)。

22. []{#唐轶一-唐高祖-22}
见唐太宗[11](#唐轶一-唐太宗-11)、[35](#唐轶一-唐太宗-35)。
23. []{#唐轶一-唐高祖-23}
见唐太宗[11](#唐轶一-唐太宗-11)、[35](#唐轶一-唐太宗-35)。

24. []{#唐轶一-唐高祖-24}
崔善为明天文历算，晓达时务，为尚书左丞。令史恶其明察，乃为谤书曰：「崔子曲如钩，随时待封侯。」高宗谓之曰：「浇薄之后，人多丑政。昔北齐奸吏歌斛律明月，高纬暗主遂灭其家。朕虽不明，幸免斯事。」乃搆流言者罪之。《大唐新语》七。《续世说》六。《能改斋漫录》一四。《唐诗纪事》四。　案：据两《唐书·崔善为传》及《续世说》、《唐诗纪事》，此为高祖时事。

25. []{#唐轶一-唐高祖-25}
高祖尝幸国学，命徐文远讲《孝经》，僧惠乘讲《金刚经》，道士刘进嘉讲《老子》。诏刘德明与之辩论，于是诘难锋起，三人皆屈。高祖曰：「儒、玄、佛义各有宗旨，刘、徐等并当今杰才，德明一举而蔽之，可谓达学矣。」赐帛五十疋。《大唐新语》一一。

26. []{#唐轶一-唐高祖-26}
帝特善书，工而且疾，真草不拘常体，而草迹韶媚可爱。尝一日注授千许人官，更案遇得好纸，走笔若飞，食顷而讫。得官人等，不敢取告符，乞宝神笔之迹，遂各分所授官名而去。《大唐创业起居注》二。《书小史》一。

## 窦皇后

1. []{#唐轶一-窦皇后-1}
见唐高祖[6](#唐轶一-唐高祖-6)。

## 唐太宗

1. []{#唐轶一-唐太宗-1}
太宗诞之三日也，有书生诣高祖曰：「公是贵人，有贵子。」因目太宗曰：「龙凤之姿，天日之表也。公贵因此儿。二十必能安民矣。」《感定录》（《广记》一三五）。

2. []{#唐轶一-唐太宗-2}
唐文皇帝未建义时，尝饮酒醉卧刘文静家。文静坐楼上，见宅南大池中有白龙下饮水，池中大鱼皆跃上岸以百数，良久乃隐。家人共见，极惊骇。太宗睡觉，谓文静曰：「醉中渴甚，梦入公家池中饮水，极清冷快意。」文静视其体，犹湿也。《寓简》三。

3. []{#唐轶一-唐太宗-3}
见刘文静[2](#唐轶五-刘文静-2)。

4. []{#唐轶一-唐太宗-4}
太宗尝进白高祖曰：「代传李氏姓膺图箓。李金才位望崇贵，一朝族灭，大人受命讨捕，其可得乎？诚能平贼，即又功当不赏，以此求免，其可得乎？」高祖曰：「我一夜思量，汝言大有理。今日破家灭身亦由汝，化家为国亦由汝。」《谭宾录》（《广记》一八九）。

5. []{#唐轶一-唐太宗-5}
武德二年八月，曷娑那在长安，北突厥遣使请杀之，不许。群臣皆曰：「保一人而失一国，后必为患。」秦王曰：「人穷归我，杀之不义。」久之，引曷娑那入内殿，既而送中书省，纵北突厥使者杀之。《唐会要》九四。

6. []{#唐轶一-唐太宗-6}
见尉迟敬德[1](#唐轶六-尉迟敬德-1)。

7. []{#唐轶一-唐太宗-7}
太宗文皇帝平王世充，于图籍有交关语言构怨连结文书数百事，太宗命杜如晦掌之。如晦复禀上当如何，太宗曰：「付诸曹吏行。」顷闻于外，有大臣将自尽者。上乃复取文书，背裹一物，拟石重，上亲裹百重，命中使沉滹沱中，更不复省。此与光武焚交谤数千章者何异。《龙城录》下。

8. []{#唐轶一-唐太宗-8}
见房玄龄[3](#唐轶五-房玄龄-3)。

9. []{#唐轶一-唐太宗-9}
太宗之为秦王，府僚多被迁夺，深患之。梁公曰：「余人不足惜，杜如晦聪明识达，王佐才也。」帝大惊，由是亲宠日笃。杜仆射薨后，太宗食瓜美，怆然思之，遂辍其半，使置之于灵座。《隋唐嘉话》上。《大唐新语》一。

10. []{#唐轶一-唐太宗-10}
隋司隶薛道衡子收，以文学为秦王府记室，早亡，太宗追悼之，谓梁公曰：「薛收不幸短命，若在，当以中书令处之。」《隋唐嘉话》上。《大唐新语》六。《唐诗纪事》三。

11. []{#唐轶一-唐太宗-11}
唐高祖校猎城外，太子建成、秦王世民、齐王元吉皆从。上命三子驰射角胜。建成有胡马，肥壮而善蹶，以授世民〔曰〕：「此马甚骏，能超数丈涧。弟善骑，试乘之。」世民乘以逐鹿。马蹶，世民跃立于数步之外；马起，复乘之，如是者三。顾谓宇文士及曰：「彼欲以此见杀。死生有命，庸何伤乎？」建成因令妃嫔谮之于上，曰：「秦王自言我有天命，方为天下主，岂有混死？」上大怒，责世民曰：「天子自有天命，非智力可求。汝求之一何急邪？」世民免冠顿首，乞下法司案验，上怒不解。《续世说》一二。

12. []{#唐轶一-唐太宗-12}
武德七年闰七月，秦王世民与虏遇于豳州。颉利、突利二可汗率万骑奄至城西，秦王帅骑驰诣虏阵，告之曰：「国家与可汗和亲，何为负约，深入我地！我秦王也，能鬭，独出与我鬬，若以众来，我直以此百骑相当耳。」颉利不应。又遣骑前告之：「尔往与我盟，有急相救。今乃相攻，何无香火情！」突利亦不应。颉利见秦王轻出，又闻香火之言，疑突利与王有谋，乃遣止之曰：「王不须渡，我但欲申固盟约耳。」兵少却。后雨久，虏弓筋胶俱解。秦王潜师夜进，颉利大惊，乃请和亲。《唐会要》九四。

13. []{#唐轶一-唐太宗-13}
太宗将诛萧墙之恶，以匡社稷，谋于衞公李靖，靖辞。谋于英公徐𪟝，𪟝亦辞。帝以是珍此二人。《隋唐嘉话》上。

14. []{#唐轶一-唐太宗-14}
武德九年十一月，太宗始躬亲政事，诏曰：「有隋御宇，政刻刑烦。上怀猜阻，下无和畅。致使朋友游好，庆吊不通；卿士联官，请问斯绝。自今已后，宜革前弊，庶上下交泰，品物咸通。布告天下，使知朕意。」由是风俗一变，浇漓顿革矣。《大唐新语》一〇。

15. []{#唐轶一-唐太宗-15}
太宗每见人上书有所裨益者，必令黏于寝殿之壁，坐卧观览焉。《隋唐嘉话》上。《贞观政要》二。

16. []{#唐轶一-唐太宗-16}
太宗：有人言尚书令史多受赂者，乃密遣左右以物遗之。司门令史果受绢一疋。太宗将杀之，裴矩谏曰：「陛下以物试之，遽行极法，使彼陷于罪，恐非道德齐礼之义。」乃免。《大唐新语》一。《唐会要》四〇。《唐语林》一。

17. []{#唐轶一-唐太宗-17}
太宗之平刘武周，河东士庶歌舞于道，军人相与为《秦王破阵乐》之曲，后编乐府云。《隋唐嘉话》中。

18. []{#唐轶一-唐太宗-18}
唐太宗贞观元年宴日，奏《秦王破阵》之曲。盖太宗在藩为秦王时，士庶军人相与作之。被甲持戟，象战事。上叹曰：「岂意今日登于雅乐，朕虽以武功定天下，终以文德绥海内。」遂令虞世南等改制歌词，更名《七德舞》，舞者至一百二十人。《近事会元》四。《南部新书》己。

19. []{#唐轶一-唐太宗-19}
贞观初放榜日，上私幸端门，见进士于榜下缀行而出，喜谓侍臣曰：「天下英雄，入吾彀中矣！」《唐摭言》一五。同书卷一亦有记载。

20. []{#唐轶一-唐太宗-20}
进士榜头，竖黏黄纸四张，以毡笔淡墨衮转书曰「礼部贡院」四字，或曰：文皇顷以飞白书之。或象阴注阳受之状。《唐摭言》一五。

21. []{#唐轶一-唐太宗-21}
见戴胄[2](#唐轶五-戴胄-2)、[3](#唐轶五-戴胄-3)。
22. []{#唐轶一-唐太宗-22}
见戴胄[2](#唐轶五-戴胄-2)、[3](#唐轶五-戴胄-3)。

23. []{#唐轶一-唐太宗-23}
贞观初，太宗谓萧瑀曰：「朕少好弓矢，自谓能尽其妙。近得良弓十数，以示弓工。乃曰：『皆非良材也。』朕问其故，工曰：『木心不正，则脉理皆邪，弓虽刚劲而遣箭不直，非良弓也。』朕始悟焉。朕以弧矢定四方，用弓多矣，而犹不得其理。况朕有天下之日浅，得为理之意，固未及于弓，弓犹失之，而况于理乎？」自是诏京官五品以上，更宿中书内省。每召见，皆赐坐与语，询访外事，务知百姓利害，政教得失焉。《贞观政要》一。

24. []{#唐轶一-唐太宗-24}
贞观初，有上书请去佞臣者，太宗谓曰：「朕之所任，皆以为贤，卿知佞者谁耶？」对曰：「臣居草泽，不的知佞者，请陛下佯怒以试群臣。若能不畏雷霆，直言进谏，则是正人；顺情阿旨，则是佞人。」太宗谓封德彝曰：「流水清浊，在其源也。君者政源，人庶犹水，君自为诈，欲臣下行直，是犹源浊而望水清，理不可得。朕常以魏武帝多诡诈，深鄙其为人，如此，岂可堪为教令？」谓上书人曰：「朕欲使大信行于天下，不欲以诈道训俗，卿言虽善，朕所不取也。」《贞观政要》五。《唐会要》五一。

25. []{#唐轶一-唐太宗-25}
见张行成[1](#唐轶六-张行成-1)。

26. []{#唐轶一-唐太宗-26}
贞观二年，太宗谓右仆射封德彝曰：「致安之本，惟在得人。比来命卿举贤，未尝有所推荐，天下事重，卿宜分朕忧劳，卿既不言，朕将安寄？」对曰：「臣愚岂敢不尽情，但今未见有奇才异能。」太宗曰：「前代明王使人如器，皆取士于当时，不借才于异代。岂得待梦傅说，逢吕尚，然后为政乎？且何代无贤，但患遗而不知耳！」德彝慙赧而退。《贞观政要》三。　案：《通鉴》一九二系于贞观元年。

27. []{#唐轶一-唐太宗-27}
太常少卿祖孝孙奏所定新乐。太宗曰：「礼乐之作，是圣人缘物设教，以为撙节，治政善恶，岂此之由？」御史大夫杜淹对曰：「前代兴亡，实由于乐。陈将亡也为《玉树后庭花》，齐将亡也而为《伴侣曲》，行路闻之，莫不悲泣，所谓亡国之音。以是观之，实由于乐。」太宗曰：「不然，夫音声岂能感人？欢者闻之则悦，哀者听之则悲，悲悦在于人心，非由乐也。将亡之政，其人心苦，然苦心相感，故闻之则悲耳。何乐声哀怨，能使悦者悲乎？今《玉树》、《伴侣》之曲，其声具存，朕能为公奏之，知公必不悲耳。」尚书右丞魏征进曰：「古人称，礼云，礼云，玉帛云乎哉！乐云，乐云，钟鼓云乎哉！乐在人和，不由音调。」太宗然之。《贞观政要》七。

28. []{#唐轶一-唐太宗-28}
见魏征[4](#唐轶五-魏征-4)。

29. []{#唐轶一-唐太宗-29}
贞观二年，京师旱，蝗虫大起。太宗入苑视禾，见蝗虫，掇数枚而呪曰：「人以谷为命，而汝食之，是害于百姓。百姓有过，在予一人，尔其有灵，但当蚀我心，无害百姓。」将吞之。左右遽谏曰：「恐成疾，不可。」太宗曰：「所冀移灾朕躬，何疾之避！」遂吞之。自是蝗不复为灾。《贞观政要》八。《唐会要》四四。《集异志》二。

30. []{#唐轶一-唐太宗-30}
贞观二年，关中旱，大饥。太宗谓侍臣曰：「水旱不调，皆为人君失德。朕德之不修，天当责朕，百姓何罪，而多遭困穷？闻有鬻男女者，朕甚愍焉。」乃遣御史大夫杜淹巡检，出御府金宝赎之，还其父母。《贞观政要》六。

31. []{#唐轶一-唐太宗-31}
贞观二年，公卿奏曰：「依《礼》，季夏之月，可以居台榭。今夏暑未退，秋霖方始，宫中卑湿，请营一阁以居之。」太宗曰：「朕有气疾，岂宜下湿？若遂来请，糜费良多。昔汉文将起露台，而惜十家之产，朕德不逮于汉帝，而所费过之，岂为人父母之道也？」固请至于再三，竟不许。《贞观政要》六。

32. []{#唐轶一-唐太宗-32}
见张玄素[2](#唐轶六-张玄素-2)。

33. []{#唐轶一-唐太宗-33}
贞观初，太宗谓侍臣曰：「妇人幽闭深宫，情实可愍。隋氏末年，求采无已，至于离宫别馆，非幸御之所，多聚宫人。此皆竭人财力，朕所不取。且洒扫之余，更何所用？今将出之，任求伉俪，非独以省费，兼以息人，亦各得遂其情性。」于是后宫及掖庭前后所出三千余人。《贞观政要》六。

34. []{#唐轶一-唐太宗-34}
贞观初，太宗与黄门侍郎王珪宴语，时有美人侍侧，本庐江王瑗之姬也。瑗败，籍没入宫。太宗指示珪曰：「庐江不道，贼杀其夫而纳其室。暴虐之甚，何有不亡者乎！」珪避席曰：「陛下以庐江取之，为是邪，为非邪？」太宗曰：「安有杀人而取其妻，卿乃问朕是非，何也？」珪对曰：「臣闻于《管子》曰：『齐桓公之郭国，问其父老曰：「郭何故亡？」父老曰：「以其善善而恶恶也。」桓公曰：「若子之言，乃贤君也，何至于亡？」父老曰：「不然。郭君善善而不能用，恶恶而不能去，所以亡也。」』今此妇人尚在左右，臣窃以为圣心是之。陛下若以为非，所谓知恶而不去也。」太宗大悦，称为至善，遽令以美人还其亲族。《贞观政要》二。

35. []{#唐轶一-唐太宗-35}
贞观二年，隋通事舍人郑仁基女年十六七，容色绝姝，当时莫及。文德皇后访求得之，请备嫔御，太宗乃聘为充华。诏书已出，策使未发。魏征闻其已许嫁陆氏，方遽进而言曰：「陛下为人父母，抚爱百姓，当忧其所忧，乐其所乐。自古有道之主，以百姓之心为心，故君处台榭，则欲民有栋宇之安；食膏粱，则欲民无饥寒之患；顾嫔御，则欲民有室家之欢。此人主之常道也。今郑氏之女，久已许人，陛下取之不疑，无所顾问，播之四海，岂为民父母之道乎？臣传闻虽或未的，然恐亏损圣德，情不敢隐。君举必书，所愿特留神虑。」太宗闻之大惊，手诏答之，深自克责，遂停策使，乃令女还旧夫。左仆射房玄龄、中书令温彦博、礼部尚书王珪、御史大夫韦挺等云：「女适陆氏，无显然之状。大礼既行，不可中止。」又陆氏抗表云：「某父康在日，与郑家往还，时相赠遗资财，初无婚姻交涉亲戚。」并云「外人不知，妄有此说」。大臣又劝进。太宗于是颇以为疑，问征曰：「群臣或顺旨，陆氏何为过尔分疏？」征曰：「以臣度之，其意可识，将以陛下同于太上皇。」太宗曰：「何也？」征曰：「太上皇初平京城，得辛处俭妇，稍蒙宠遇。处俭时为太子舍人，太上皇闻之不悦，遂令出东宫为万年县。每怀战惧，常恐不全首领。陆爽以为陛下今虽容之，恐后阴加谴讁，所以反复自陈，意在于此，不足为怪。」太宗笑曰：「外人意见，或当如此。然朕之所言，未能使人必信。」乃出敕曰：「今闻郑氏之女，先已受人礼聘，前出文书之日，事不详审，此乃朕之不是，亦为有司之过。授充华者宜停。」时莫不称叹。《贞观政要》二。《魏郑公谏录》二。　案：《通鉴》一九四作贞观八年事。

36. []{#唐轶一-唐太宗-36}
贞观二年，太宗谓侍臣曰：「朕每夜恒思百姓间事，或至夜半不寐。惟恐都督、刺史堪养百姓以否。故于屏风上录其姓名，坐卧恒看，在官如有善事，亦具列于名下。朕居深宫之中，视听不能及远，所委者惟都督、刺史，此辈实治乱所系，尤须得人。」《贞观政要》三。

37. []{#唐轶一-唐太宗-37}
贞观中，忽有白鹊搆巢于寝殿前槐树上，其巢合欢，如腰鼓，左右拜舞称贺。上曰：「我常笑隋炀帝好祥瑞，瑞在得贤，此何足贺！」乃命毁其巢，鹊放于野外。《酉阳杂俎》前集一。　案：《通鉴》一九三系于贞观二年。

38. []{#唐轶一-唐太宗-38}
太宗谓监修国史房玄龄曰：「比见前后汉史，载扬雄《甘泉》《羽猎》、司马相如《子虚》《上林》、班固《两都赋》，此既文体浮华，无益劝戒，何暇书之史策？今有上书论事，词理可裨于政理者，朕或从或不从，皆须备载。」《大唐新语》九。《贞观政要》七。

39. []{#唐轶一-唐太宗-39}
见杜如晦[3](#唐轶五-杜如晦-3)。

40. []{#唐轶一-唐太宗-40}
李靖征突厥，征颉利可汗，拓境至于大漠。太宗谓侍臣曰：「朕闻主忧臣辱，主辱臣死。往者国家草创，太上皇以百姓之故，称臣于突厥，未尝不痛心疾首，志灭匈奴。今暂劳偏师，无往不捷，单于稽首，耻其雪乎！」群臣皆呼万岁。御史大夫温彦博害靖之功，劾靖军无纪纲，突厥宝货，乱兵所分。太宗舍而不问。及靖凯旋，进见谢罪，太宗曰：「隋将史万岁破突厥，有功不赏，以罪致戮。朕则不然，当舍公之罪，录公之勋也。」《大唐新语》七。

41. []{#唐轶一-唐太宗-41}
太宗阅医方，见《明堂图》，人五脏之系咸附于背，乃怆然曰：「今律杖笞，奈何令髀背分受？」乃韶不得笞背。《隋唐嘉话》中。《唐语林》二。

42. []{#唐轶一-唐太宗-42}
太宗每谓人曰：「人言魏征举动疏慢，我但觉其妩媚耳。」贞观四载，天下康安，断死刑至二十九人而已。户不夜闭，行旅不赍粮也。《隋唐嘉话》上。

43. []{#唐轶一-唐太宗-43}
太宗谓群臣曰：「始人皆言当今不可行帝王道，唯魏征劝我，今遂得功业如此，恨不得使封德彝等见之。」《隋唐嘉话》上。参见《大唐新语》一。

44. []{#唐轶一-唐太宗-44}
贞观中，有河内人妄为妖言，大理丞张蕴古以其素狂病，不当坐。太宗以有情，令斩之，寻悔以无所及。自后每决死刑，皆令五覆奏。《隋唐嘉话》中。《贞观政要》八。

45. []{#唐轶一-唐太宗-45}
贞观中，林邑国贡白鹦鹉，性辩慧，尤善应答，屡有苦寒之言。太宗愍之，付其使，令还出于林薮。《贞观政要》八。

46. []{#唐轶一-唐太宗-46}
见马周[5](#唐轶六-马周-5)。

47. []{#唐轶一-唐太宗-47}
贞观六年，右衞将军陈万福自九成宫赴京，违法取驿家麸数石。太宗赐其麸，令自负出以耻之。《贞观政要》六。

48. []{#唐轶一-唐太宗-48}
太宗幸九成宫还京，有宫人憩𣲗川县官舍，俄而李靖、王珪至，县官移宫人于别所，而舍靖、珪。太宗闻之，怒曰：「威福岂由靖等？何为礼靖等而轻我宫人？」即令按验𣲗川官属。魏征谏曰：「靖等，陛下心膂大臣，宫人，皇后贱隶。论其委任，事理不同。又靖等出外，官吏倣阙庭法式；朝觐，陛下问人间疾苦。靖等自当与官吏相见，官吏亦不可不谒也。至于宫人，供养之外，不合参承。若以此加罪，恐不益德音，骇天下耳目。」太宗曰：「公言是。」遂舍不问。《大唐新语》一。《魏郑公谏录》一。《唐会要》六五。《唐语林》一。

49. []{#唐轶一-唐太宗-49}
六年十二月四日，上临朝，有诫惧之言。中书令温彦博曰：「陛下为政若贞观之初，则无忧于不治矣。」上曰：「朕其怠乎？」侍中魏征进曰：「陛下贞观之初，励精思治，从谏如流，每因一事，触类为善。志存节俭，无所营求。比者造作微多，谏者颇忤，以此为异耳。」上拊掌大笑曰：「良有是夫！」《唐会要》五二。《魏郑公谏录》一。

50. []{#唐轶一-唐太宗-50}
贞观七年，襄州都督张公谨卒，太宗闻而嗟悼，出次发哀。有司奏言：「准《阴阳书》云：『日在辰，不可哭泣。』此亦流俗所忌。」太宗曰：「君臣之义，同于父子，情发于中，安避辰日？」遂哭之。《贞观政要》六。　案：《通鉴》一九四作贞观六年事。

51. []{#唐轶一-唐太宗-51}
贞观七年，太常卿萧瑀奏言：「今《破阵乐舞》，天下之所共传，然美盛德之形容，尚有所未尽。前后之所破刘武周、薛举、窦建德、王世充等，臣愿图其形状，以写战胜攻取之容。」太宗曰：「朕当四方未定，因为天下救焚拯溺，故不获已，乃行战伐之事，所以人间遂有此舞，国家因兹亦制其曲。然雅乐之容，止得陈其梗概，若委曲写之，则其状易识。朕以见在将相，多有曾经受彼驱使者，既经为一日君臣，今若重见其被擒获之势，必当有所不忍，我为此等，所以不为也。」萧瑀谢曰：「此事非臣思虑所及。」《贞观政要》七。

52. []{#唐轶一-唐太宗-52}
太宗亲录囚徒，归死者二百九十人，令来年秋就刑。及期毕至，悉原之。《唐语林》一。

53. []{#唐轶一-唐太宗-53}
贞观七年，工部尚书段纶奏进巧人杨思齐至。太宗令试，纶遣造傀儡戏具。太宗谓纶曰：「所进巧匠，将供国事，卿令先造此物，是岂百工相戒无作奇巧之意耶？」乃诏削纶阶级，并禁断此戏。《贞观政要》六。

54. []{#唐轶一-唐太宗-54}
贞观七年，太宗幸蒲州，刺史赵元楷课父老服黄纱单衣，迎谒路左。盛饰廨宇，修营楼雉以求媚。又潜饲羊百余口，鱼数千头，将馈贵戚。太宗知，召而数之曰：「朕巡省河、洛，经历数州，凡有所须，皆资官物，卿为饲羊养鱼，雕饰院宇，此乃亡隋弊俗，今不可复行。当识朕心，改旧态也。」以元楷在隋邪佞，故太宗发此言以戒之。元楷慙惧，数日不食而卒。《贞观政要》六。　案：《通鉴》一九五作贞观十二年事。

55. []{#唐轶一-唐太宗-55}
贞观七年，蜀王妃父杨誉，在省竞婢，都官郎中薛仁方留身勘问，未及予夺。其子为千牛，于殿庭陈诉，云：「五品以上非反逆不合留身，以是国亲，故生节目，不肯决断，淹留岁月。」太宗闻之，怒曰：「知是我亲戚，故作如此艰难。」即令杖仁方一百，解所任官。魏征进曰：「城狐社鼠皆微物，为其有所凭恃，故除之犹不易。况世家贵戚，旧号难理，汉、晋以来，不能禁御，武德之中，以多骄纵，陛下登极，方始萧条。仁方既是职司，能为国家守法，岂可枉加刑罚，以成外戚之私乎！此源一开，万端争起，后必悔之，将无所及。自古能禁断此事，惟陛下一人。备豫不虞，为国常道。岂可以水未横流，便欲自毁隄防？臣窃思度，未见其可。」太宗曰：「诚如公言，向者不思。然仁方辄禁不言，颇是专权，虽不合重罪，宜少加惩肃。」乃令杖二十而赦之。《贞观政要》二。《魏郑公谏录》二。《唐会要》五一。

56. []{#唐轶一-唐太宗-56}
贞观八年，太宗将发诸道黜陟使，畿内道未有其人，太宗亲定，问于房玄龄等曰：「此道事最重，谁可充使？」右仆射李靖曰：「畿内事大，非魏征莫可。」太宗作色曰：「朕今欲向九成宫，亦非小，宁可遣魏征出使。朕每行不欲与其相离者，适为其见朕是非得失。公等能正朕不？何因辄有所言，大非道理。」乃即令李靖充使。《贞观政要》五。

57. []{#唐轶一-唐太宗-57}
皇甫德参上书曰：「陛下修洛阳宫，是劳人也；收地租，是厚敛也；俗尚高髻，是宫中所化也。」太宗怒曰：「此人欲使国家不收一租，不役一人，宫人无发，乃称其意。」魏征进曰：「贾谊当汉文之时，上书云『可为痛哭者三，可为长叹者五』。自古上书，率多激切。若非激切，则不能服人主之心。激切即似讪谤，所谓『狂夫之言，圣人择焉』。惟在陛下裁察，不可责之。否则于后谁敢言者。」乃赐绢二十疋，命归。《大唐新语》二。《魏郑公谏录》一。《贞观政要》二。《唐语林》三。

58. []{#唐轶一-唐太宗-58}
见魏征[15](#唐轶五-魏征-15)。

59. []{#唐轶一-唐太宗-59}
贞观八年，左仆射房玄龄、右仆射高士廉于路逢少府监窦德素，问北门近来更何营造。德素以闻。太宗乃谓玄龄曰：「君但知南衙事，我北门少有营造，何预君事？」玄龄等拜谢。魏征进曰：「臣不解陛下责，亦不解玄龄、士廉拜谢。玄龄既任大臣，即陛下股肱耳目，有所营造，何容不知？责其访问官司，臣所不解。且所为有利害，役工有多少，陛下所为善，当助陛下成之，所为不是，虽营造，当奏陛下罢之。此乃君使臣、臣事君之道。玄龄等问既无罪，而陛下责之，臣所不解；玄龄等不识所守，但知拜谢，臣亦不解。」太宗深愧之。《贞观政要》二。《魏郑公谏录》二。《大唐新语》二。《唐语林》一。　案：《唐会要》五一、《通鉴》一九六作贞观十五年事。

60. []{#唐轶一-唐太宗-60}
见萧瑀[4](#唐轶五-萧瑀-4)。

61. []{#唐轶一-唐太宗-61}
贞观十年，越王，长孙皇后所生，太子介弟，聪敏绝伦，太宗特所宠异。或言三品以上皆轻蔑王者，意在谮侍中魏征等，以激上怒。上御齐政殿，引三品已上入坐定，大怒作色而言曰：「我有一言，向公等道。往前天子，即是天子，今时天子，非天子耶？往年天子儿，是天子儿，今日天子儿，非天子儿耶？我见隋家诸王，达官已下，皆不免被其踬顿。我之儿子，自不许其纵横，公等所容易过，得相共轻蔑。我若纵之，岂不能踬顿公等！」玄龄等战栗，皆拜谢。征正色而谏曰：「当今群臣，必无轻蔑越王者。然在礼，臣、子一例，传称，王人虽微，列于诸侯之上。诸侯用之为公，即是公；用之为卿，即是卿。若不为公卿，即下士于诸侯也。今三品已上，列为公卿，并天子大臣，陛下所加敬异。纵其小有不是，越王何得辄加折辱？若国家纪纲废坏，臣所不知。以当今圣明之时，越王岂得如此。且隋高祖不知礼义，宠树诸王，使行无礼，寻以罪黜，不可为法，亦何足道？」太宗闻其言，喜形于色，谓群臣曰：「凡人言语理到，不可不伏。朕之所言，当身私爱。魏征所论，国家大法。朕向者忿怒，自谓理在不疑。及见魏征所论，始觉大非道理。为人君言，何可容易！」召玄龄等而切责之，赐征绢一千匹。《贞观政要》二。《魏郑公谏录》一。《续世说》一〇。

62. []{#唐轶一-唐太宗-62}
贞观十年，治书侍御史权万纪上言：「宣、饶二州诸山大有银坑，采之极是利益，每岁可得钱数百万贯。」太宗曰：「朕贵为天子，是事无所少之。惟须纳嘉言，进善事，有益于百姓者。且国家賸得数百万贯钱，何如得一有才行人？不见卿推贤进善之事，又不能按举不法，震肃权豪，惟道税鬻银坑以为利益。昔尧、舜抵璧于山林，投珠于渊谷，由是崇名美号，见称千载。后汉桓、灵二帝好利贱义，为近代庸暗之主。卿遂欲将我比桓、灵耶？」是日敕放令万纪还第。《贞观政要》六。《续世说》一。

63. []{#唐轶一-唐太宗-63}
贞观十一年，太宗行至汉太尉杨震墓，伤其以忠非命，亲为文以祭之。房玄龄进曰：「杨震虽当年夭枉，数百年后方遇圣明，停舆驻跸，亲降神作，可谓虽死犹生，没而不朽。不觉助伯起幸赖欣跃于九泉之下矣。伏读天文，且感且慰，凡百君子，焉敢不勗励名节，知为善之有效！」《贞观政要》五。

64. []{#唐轶一-唐太宗-64}
太宗射猛兽于苑内，有群豕突出林中，太宗引弓射之，四发殪四豕。有一雄豕直来冲马，吏部尚书唐俭下马搏之。太宗拔剑断豕，顾而笑曰：「天策长史，不见上将击贼耶？何惧之甚？」俭对曰：「汉祖以马上得之，不以马上理之。陛下以神武定四方，岂复逞雄心于一兽！」太宗善之，因命罢猎。《大唐新语》一。《唐会要》二八。《唐语林》一。

65. []{#唐轶一-唐太宗-65}
唐俭事太宗，甚蒙宠遇，每食非俭至不餐。数年后，特憎之，遣谓之曰：「更不须相见，见即欲杀。」隋文帝重高颎，初甚爱，后不愿见，见之则怒。《朝野佥载》（《后村诗话》续集三）。

66. []{#唐轶一-唐太宗-66}
吏部尚书唐俭与太宗棋，争道。上大怒，出为潭州。蓄怒未泄，谓尉迟敬德曰：「唐俭轻我，我欲杀之，卿为我证验有怨言指斥。」敬德唯唯。明日对仗云，敬德顿首曰：「臣实不闻。」频问，确定不移。上怒，碎玉珽于地，奋衣入。良久索食，引三品以上皆入宴，上曰：「敬德今日利益者各有三：唐俭免枉死，朕免枉杀，敬德免曲从，三利也；朕有怒过之美，俭有再生之幸，敬德有忠直之誉，三益也。」赏敬德一千段，群臣皆称万岁。《朝野佥载》（《后村诗话》续集三）。

67. []{#唐轶一-唐太宗-67}
贞观十一年，著作佐郎邓隆表请编次太宗文章为集。太宗谓曰：「朕若制事出令，有益于人者，史则书之，足为不朽。若事不师古，乱政害物，虽有词藻，终贻后代笑，非所须也。只如梁武帝父子及陈后主、隋炀帝，亦大有文集，而所为多不法，宗社皆须臾倾覆。凡人主惟在德行，何必要事文章耶？」竟不许。《贞观政要》七。　案：《通鉴》一九五作贞观十二年事。

68. []{#唐轶一-唐太宗-68}
见虞世南[7](#唐轶六-虞世南-7)、[8](#唐轶六-虞世南-8)、[9](#唐轶六-虞世南-9)。
69. []{#唐轶一-唐太宗-69}
见虞世南[7](#唐轶六-虞世南-7)、[8](#唐轶六-虞世南-8)、[9](#唐轶六-虞世南-9)。
70. []{#唐轶一-唐太宗-70}
见虞世南[7](#唐轶六-虞世南-7)、[8](#唐轶六-虞世南-8)、[9](#唐轶六-虞世南-9)。

71. []{#唐轶一-唐太宗-71}
太宗谓鄂公曰：「人言卿反，何故？」答曰：「臣反是实。臣从陛下讨逆伐叛，虽凭威灵，幸而不死，然所存皆锋刃也。今大业已定，而反疑臣。」乃悉解衣投于地，见所伤之处。帝对之流涕，曰：「卿衣矣。朕以不疑卿，故此相告，何反以为恨？」《隋唐嘉话》中。《唐语林》五。

72. []{#唐轶一-唐太宗-72}
见尉迟敬德[7](#唐轶六-尉迟敬德-7)。

73. []{#唐轶一-唐太宗-73}
贞观十三年，褚遂良为谏议大夫，兼知起居注。太宗问曰：「卿比知起居，书何等事？大抵于人君得观见否？朕欲见此注记者，将却观所为得失以自警戒耳。」遂良曰：「今之起居，古之左、右史，以记人君言行，善恶毕书，庶几人主不为非法。不闻帝王躬自观史。」太宗曰：「朕有不善，卿必记耶？」遂良曰：「臣闻守道不如守官。臣职当载笔，何不书之？」黄门侍郎刘洎进曰：「人君有过失，如日月之蚀，人皆见之。设令遂良不记，天下之人皆记之矣。」《贞观政要》七。《大唐新语》三。　案：《唐会要》六三、《通鉴》一九六系于贞观十六年。

74. []{#唐轶一-唐太宗-74}
贞观十四年，太宗谓房玄龄曰：「朕每观前代史书，彰善瘅恶，足为将来规诫。不知自古当代国史，何因不令帝王亲见之？」对曰：「国史既善恶必书，庶几人主不为非法。止应畏有忤旨，故不得见也。」太宗曰：「朕意殊不同古人。今欲自看国史者，盖有善事，固不须论；若有不善，亦欲以为鉴诫，使得自修改耳。卿可撰录进来。」玄龄等遂删略国史为编年体，撰高祖、太宗实录各二十卷，表上之。太宗见六月四日事，语多微文，乃谓玄龄曰：「昔周公诛管、蔡而周室安，季友鸩叔牙而鲁国宁，朕之所为，义同此类，盖所以安社稷，利万民耳。史官执笔，何烦有隐？宜即改削浮词，直书其事。」侍中魏征奏曰：「臣闻人主位居尊极，无所忌惮，惟有国史，用为惩恶劝善，书不以实，后嗣何观？陛下今遣史官正其辞，雅合至公之道。」《贞观政要》七。《唐会要》六三。　案：《通鉴》一九七系于贞观十七年。

75. []{#唐轶一-唐太宗-75}
贞观十四年，冬十月，太宗将幸栎阳游畋。县丞刘仁轨以收获未毕，非人君顺动之时，诣行所上表切谏。太宗遂罢猎，擢拜仁轨新安令。《贞观政要》一〇。

76. []{#唐轶一-唐太宗-76}
太宗尝止一树下，曰：「此嘉树。」宇文士及从而美之不容口，帝正色曰：「魏公常劝我远佞人，我不悟佞人为谁，意常疑汝而未明也，今日果然。」士及叩头谢曰：「南衙群官，面折廷争，陛下尝不得举手，今臣幸在左右，若不少有顺从，陛下虽贵为天子，复何聊乎？」帝意复解。《隋唐嘉话》上。《大唐新语》九、《唐语林》一。

77. []{#唐轶一-唐太宗-77}
太宗燕见衞公，常呼为兄，不以臣礼。初嗣位，与郑公语恒自名，由是天下之人归心焉。《隋唐嘉话》上。

78. []{#唐轶一-唐太宗-78}
郑公尝拜扫还，谓太宗：「人言陛下欲幸南山，在外悉装束了，而竟不行，何有此消息？」帝笑曰：「时实有此心，畏卿嗔，遂停耳。」《隋唐嘉话》上。《大唐新语》九。《唐语林》三。

79. []{#唐轶一-唐太宗-79}
太宗得鹞绝俊异，私自臂之，望见郑公，乃藏于怀。公知之，遂前白事，因语古帝王逸豫，微以讽谏。语久，帝惜鹞且死，而素严敬征，欲尽其言。征语不时尽，鹞死怀中。《隋唐嘉话》上。《唐语林》三。　案：《梁谿漫志》五有考辨。

80. []{#唐轶一-唐太宗-80}
郑公尝出行，以正月七日谒见太宗，太宗劳之曰：「卿今日至，可谓人日矣。」《刘宾客嘉话录》，唐兰考为《隋唐嘉话》佚文。

81. []{#唐轶一-唐太宗-81}
魏征为秘书监，有告征谋反者，太宗曰：「魏征，昔吾之雠，只以忠于所事，吾遂拔而用之，何乃妄生谗构？」竟不问征，遽斩所告者。《贞观政要》六。

82. []{#唐轶一-唐太宗-82}
太宗常幸洛阳，颇见可欲，多治隋氏旧宫，或纵畋游。魏征骤谏，上忻然罢，曰：「非公，无此语。」

《唐语林》三。

83. []{#唐轶一-唐太宗-83}
见长孙皇后[1](#唐轶一-长孙皇后-1)。

84. []{#唐轶一-唐太宗-84}
见魏征[27](#唐轶五-魏征-27)。

85. []{#唐轶一-唐太宗-85}
魏征宅内，先无正堂，及遇疾，太宗时欲造小殿，而辍其材为征营构，五日而就。遣中使赍素褥布被而赐之，以遂其所尚。《贞观政要》六。同书卷二亦有记载。《魏郑公谏录》五。《大唐新语》一一。

86. []{#唐轶一-唐太宗-86}
魏征寝疾，上曰：「卿必不起，岂无一言？」征曰：「嫠不恤纬。」上曰：「真药石也。」征疾亟，上领幼女曰：「无以报卿功德，卿强开眼，认取新妇。」征曰：「大事去矣。」终不能顾。后数年，以主嫁其子。《芝田录》、（张本《说郛》三、陶本《说郛》三八）。又《类说》一一引。

87. []{#唐轶一-唐太宗-87}
魏征疾甚，太宗与太子再临其第，征加朝服拖绅。帝见征悲懑，拊之泣恸，问所欲言，对曰：「嫠不恤纬而忧宗周之亡。」将以公主降其子叔玉，上以主从，目识新妇也。刘贶《续说苑》（《广卓异记》二）。《魏郑公谏录》五。

88. []{#唐轶一-唐太宗-88}
文贞公神道碑，太宗之文。时征将薨，太宗尝梦见，及觉，左右奏征卒。故曰：「俄于髣髴，忽睹形仪。」复曰：「高宗昔日得贤相于梦中，朕今此宵失良臣于觉后。」《唐摭言》一五。《南部新书》己。

89. []{#唐轶一-唐太宗-89}
太宗谓梁公曰：「以铜为镜，可以正衣冠；以古为镜，可以知兴替；以人为镜，可以明得失。朕尝宝此三镜，用防己过。今魏征殂逝，遂亡一镜矣。」《隋唐嘉话》上。《魏郑公谏录》五。《独异志》下。《唐语林》四。

90. []{#唐轶一-唐太宗-90}
见魏征[1](#唐轶五-魏征-1)。

91. []{#唐轶一-唐太宗-91}
贞观十七年，太子右庶子高季辅上疏陈得失。特赐钟乳一剂，谓曰：「卿进药石之言，故以药石相报。」《贞观政要》二。《谈宾录》（《广记》一六四）。《唐会要》五五。

92. []{#唐轶一-唐太宗-92}
代州都督刘兰谋反，腰斩之。将军丘行恭希旨，探心肝而食。太宗责之曰：「典自有常科，何至如此！若食逆者心肝而为忠孝，则兰之心肝当为太子诸王所食，岂到汝乎？」行恭惭谢而退。兰本青州明经，遇乱为乡里所称。保完青郡，远近归之。初降李密，密败归国，在代州为游客所告，遂族灭。《大唐新语》九。　案：刘兰，《通鉴》一九六作「刘兰成」。

93. []{#唐轶一-唐太宗-93}
贞观十七年，太宗图画太原倡义及秦府功臣赵公长孙无忌、河间王孝恭、蔡公杜如晦、郑公魏征、梁公房玄龄、申公高士廉、鄂公尉迟敬德、郧公张亮、陈公侯君集、卢公程知节、永兴公虞〔世〕南、渝公刘政会、莒公唐俭、英公李𪟝、胡公秦叔宝等二十四人于凌烟阁。太宗亲为之赞，褚遂良题阁，阎立本画。及侯君集谋反伏诛，太宗与之诀，流涕谓之曰：「吾为卿不复上凌烟阁矣！」《大唐新语》一一。《封氏闻见记》五。

94. []{#唐轶一-唐太宗-94}
中宗曾引修文馆学士内燕，因赐游观。至凌烟阁，见〔侯〕君集像有半涂之迹。传云：君集诛后，将垩涂之，太宗念其功而止。《封氏闻见记》五。

95. []{#唐轶一-唐太宗-95}
太宗中夜闻告侯君集反，起绕床而步，亟命召之，以出其不意。既至，曰：「臣常侍陛下幕府左右，乞留小子。」帝许之。流其子岭南为奴。《隋唐嘉话》上。

96. []{#唐轶一-唐太宗-96}
见侯君集[1](#唐轶六-侯君集-1)。

97. []{#唐轶一-唐太宗-97}
太子承干既废，魏王泰因入侍，太宗面许立为太子，乃谓侍臣曰：「青雀入见，自投我怀中，云：『臣今日始得与陛下为子，更生之日；臣有一孽子，百年之后当为陛下煞之，传国晋王。』父子之道，固当天性。我见其意，甚矜之。」青雀，泰小字也。褚遂良进曰：「失言。伏愿审思，无令错误。安有陛下万岁之后，魏王持国执权为天子，而肯杀其爱子，传国晋王者乎？陛下顷立承干，后宠魏王，爱之逾嫡，故至于此。今若立魏王，须先措置晋王，始得安全耳。」太宗涕泗交下，曰：「我不能也。」因起入内。翌日，御两仪殿，群臣尽出，诏留长孙无忌、房玄龄、李𪟝、褚遂良，谓之曰：「我有三子一弟，所为如此，我心无憀。」因自投于床，无忌争趋持，上抽佩刀，无忌等惊惧，遂良于手争取佩刀，以授晋王。因请所欲立，太宗曰：「欲立晋王。」无忌等曰：「谨奉诏。异议者请斩之。」太宗谓晋王曰：「汝舅许汝也，宜拜谢之。」晋王因下拜。移御太极殿，召百僚，立晋王为皇太子，群臣皆称万岁。《大唐新语》一。《唐会要》五。

98. []{#唐轶一-唐太宗-98}
太宗尝怒苑西监穆裕，命于朝堂斩之。时高宗为皇太子，遽犯颜进谏，太宗意乃解。司徒长孙无忌曰：「自古太子之谏，或乘间从容而言。今陛下发天威之怒，太子申犯颜之谏，诚古今未有。」太宗曰：「夫人久相与处，自然染习。自朕御天下，虚心正直，即有魏征朝夕进谏。自征云亡，刘洎、岑文本、马周、褚遂良等继之。皇太子幼在朕膝前，每见朕心说谏者，因染以成性，故有今日之谏。」《贞观政要》二。　案：《唐会要》四以为乃太子李承干事。

99. []{#唐轶一-唐太宗-99}
贞观十七年，十二月癸丑，太宗谓侍臣曰：「今日是朕生日。俗间以生日可为喜乐，在朕情，翻成感思。君临天下，富有四海，而追求侍养，永不可得。仲由怀负米之恨，良有以也。况诗云：『哀哀父母，生我劬劳。』奈何以劬劳之辰，遂为宴乐之事！甚是乖于礼度。」因而泣下久之。《贞观政要》七。《封氏闻见记》四。　案：《通鉴》一九八系于贞观二十年。

100. []{#唐轶一-唐太宗-100}
韦端符所撰《李衞公故物记》云：「三原令座中有客曰李丞者，衞公之胄，藏文帝赐书二十通，多言征讨事，厚劳苦，『其兵事节度皆付公，吾不从中治也』。暨公疾，亲诏者数四，其一曰：『有昼夜视公病大老妪令一人来，吾欲熟知公起居状。』权文公视此诏，常泣曰：『君臣之际乃如是耶！』」《容斋四笔》四。《记纂渊海》七一。

101. []{#唐轶一-唐太宗-101}
太宗将征辽，衞公病不能从，帝使执政以起之，不起。帝曰：「吾知之矣。」明日驾临其第，执手与别，靖谢曰：「老臣宜从，但犬马之疾，日月增甚，恐死于道路，仰累陛下。」帝抚其背曰：「勉之，昔司马仲达非不老病，竟能自强，立勋魏室。」靖叩头曰：「老臣请轝病行矣。」至相州，病笃不能进。驻跸之役，高丽与靺羯合军，方四十里，太宗望之有惧色。江夏王进曰：「高丽倾国以抗王师，平壤之守必弱，假臣精卒五千，覆其本根，则数十万之众可不战而降。」帝不应。既合战，为贼所乘，殆将不振。还谓衞公曰：「吾以天下之众，困于蕞尔之夷，何也？」靖曰：「此道宗所解。」时江夏在侧，帝顾之，道宗具陈前言，帝怅然曰：「时匆遽不忆也。」驻跸之役，六军为高丽所乘，太宗命视黑旗——英公之麾也，候者告黑旗被围，帝大恐。须臾复曰围解，高丽哭声动山谷，𪟝军大胜，斩首数万，俘虏亦数万。《隋唐嘉话》上。《大唐传载》。《唐语林》五。

102. []{#唐轶一-唐太宗-102}
贞观十九年，太宗攻辽东安市城，高丽人众皆死战，诏令耨萨延寿、惠真等降众止其城下以招之，城中坚守不动。每见帝幡旗，必乘城鼓噪。帝怒甚，诏江夏王道宗筑土山，以攻其城，竟不能尅。太宗将旋师，嘉安市城主坚守臣节，赐绢三百匹，以劝励事君者。《贞观政要》五。

103. []{#唐轶一-唐太宗-103}
贞观十九年，太宗征高丽，次定州，有兵士到者，帝御州城北门楼抚慰之。有从卒一人病，不能进，诏至床前，问其所苦，仍敕州县医疗之，是以将士莫不欣然愿从。及大军回次柳城，诏集前后战亡人骸骨，设太牢致祭，亲临，哭之尽哀，军人无不洒泣。兵士观祭者，归家以言，其父母曰：「吾儿之丧，天子哭之，死无所恨。」太宗征辽东，攻白岩城，右衞大将军李思摩，为流矢所中，帝亲为吮血，将士莫不感励。《贞观政要》六。

104. []{#唐轶一-唐太宗-104}
郑公之薨，太宗自制其碑文并自书，后为人所间，诏令仆之。及征高丽不如意，悔为是行，乃叹曰：「若魏征在，不使我有此举也。」既渡辽水，令驰驿祀以少牢，复立碑。《隋唐嘉话》上。《大唐新语》一。《唐语林》一。

105. []{#唐轶一-唐太宗-105}
见房玄龄[9](#唐轶五-房玄龄-9)、[10](#唐轶五-房玄龄-10)、[11](#唐轶五-房玄龄-11)。
106. []{#唐轶一-唐太宗-106}
见房玄龄[9](#唐轶五-房玄龄-9)、[10](#唐轶五-房玄龄-10)、[11](#唐轶五-房玄龄-11)。
107. []{#唐轶一-唐太宗-107}
见房玄龄[9](#唐轶五-房玄龄-9)、[10](#唐轶五-房玄龄-10)、[11](#唐轶五-房玄龄-11)。

108. []{#唐轶一-唐太宗-108}
贞观二十年秋，帝幸灵州，破薛延陁。时回纥诸部遣使入贡，乞置官司。上为诗序其事曰：「雪耻酬百王，除凶报千古。」公卿请勒石于灵州，从之。《唐诗纪事》一。

109. []{#唐轶一-唐太宗-109}
刑部尚书张亮坐谋反下狱，诏令百官议之，多言亮当诛，惟殿中少监李道裕奏亮反形未具，明其无罪。太宗既盛怒，竟杀之。俄而刑部侍郎有阙，令宰相妙择其人，累奏不可。太宗曰：「吾已得其人矣。往者李道裕议张亮云『反形未具』，可谓公平矣。当时虽不用其言，至今追悔。」遂授道裕刑部侍郎。《贞观政要》五。

110. []{#唐轶一-唐太宗-110}
二十一年九月，太宗辟人，从两骑幸故未央宫。遇一衞士，佩刀不去，车驾至，惶惧待罪。太宗谓之曰：「仗司之失，非汝之罪，今若付法，当死者便数人」。因赦去之。《唐会要》二七。

111. []{#唐轶一-唐太宗-111}
太宗极康豫，太史令李淳风见上，流泪无言。上问之，对曰：「陛下夕当晏驾。」太宗曰：「人生有命，亦何忧也。」留淳风宿。太宗至夜半，奄然入定，见一人云：「陛下暂合来，还即去也。」帝问：「君是何人？」对曰：「臣是生人判冥事。」太宗入见，冥官问六月四日事，即令还。向见者又迎送引导出。淳风即观玄象，不许哭泣，须臾乃寤。至曙，求昨所见者，令所司与一官，遂注蜀道一丞。上怪问之，选司奏，奉进止与此官。上亦不记，旁人悉闻，方知官皆由天也。《朝野佥载》六。

112. []{#唐轶一-唐太宗-112}
太宗俘虏天竺国人，就其中得方士那罗迩娑婆寐，自言二百岁，云自有长生之术。太宗深加礼敬，馆之于金飚门内，造延年之药，令兵部尚书崔敦礼监主之。发使天下，采诸奇药异石，不可胜数。延历岁月。药成，服，竟不効。放还本国。《续世说》九。参见《酉阳杂俎》前集七。

113. []{#唐轶一-唐太宗-113}
高宗初立为太子，李𪟝詹事，仍同中书门下三品，自𪟝始也。太宗谓之曰：「我儿初登储贰，故以宫事相委，勿辞屈也。」𪟝尝有疾，医诊之曰：「须龙须灰方可。」太宗剪须以疗之，服讫而愈。𪟝顿首泣谢。他日顾谓𪟝曰：「朕当属卿以孤幼，思之，无逾公，往不负李密，岂负于朕哉！」𪟝流涕而致谢，噬指出血。俄而沉醉，解御服以覆之。《大唐新语》一一。

114. []{#唐轶一-唐太宗-114}
太宗病甚，出英公为叠州刺史，谓高宗曰：「李𪟝才智有余，屡更大任，恐其不厌伏于汝，故有此授。今若即发者，我死后，可亲任之。如迟疑顾望，便当杀之。」𪟝奉诏，不及家而行。《隋唐嘉话》中。《唐语林》五。

115. []{#唐轶一-唐太宗-115}
见唐玄宗[22](#唐轶二-唐玄宗-22)。

116. []{#唐轶一-唐太宗-116}
上尝观渔于西宫，见鱼跃焉，问其故，渔者曰：「此当乳也。」于是中网而止。《酉阳杂俎》前集一。

117. []{#唐轶一-唐太宗-117}
唐太宗盛饰宫掖，明然灯烛，与萧后同观之。谓曰：「朕施设孰与隋主？」萧后笑而不答。固问之，曰：「彼乃亡国之君，陛下开基之主，奢俭之事，固不同尔。」帝曰：「隋主何如？」萧后曰：「每至除夜，殿前诸位设火山数十，尽沉水香根。每一山焚沉香数车，以甲煎簇之，燄起数丈，香闻数十里。一夜之中，用沉香二百余车，甲煎二百余石。房中不燃膏火，悬宝珠一百二十以照之，光比白日。妾观陛下殿前所焚是柴木，殿内所𦶟是膏油，但觉烟气薰人。」太宗良久不言。口刺其奢，心服其盛。《续世说》九。　案：此或出《纪闻》（《广记》二三六）。

118. []{#唐轶一-唐太宗-118}
王显与文武皇帝有严子陵之旧，每掣裈为戏，将帽为欢。帝微时，常戏曰：「王显抵老不作茧。」及帝登极，而显谒奏曰：「臣今日得作茧耶？」帝笑曰：「未可知也。」召其三子，皆授五品，显独不及。谓曰：「卿无贵相，朕非为卿惜也。」曰：「朝贵而夕死足矣。」时仆射房玄龄曰：「陛下既有龙潜之旧，何不试与之？」帝与之三品，取紫袍、金带赐之，其夜卒。《朝野佥载》五。

119. []{#唐轶一-唐太宗-119}
王无好博戏，善鹰鹞。文武圣皇帝微时，与无蒲戏争彩，有李阳之宿憾焉。帝登极，藏匿不出。帝令给使将一鹞子于市卖之，索钱二十千。不知也，酬钱十八贯，给使以闻。帝曰：「必王无也。」遂召至，惶惧请罪。帝笑赏之，令于春明门待诸州麻车三日，并与之。坐三日，属灞桥破，唯得麻三车，更无所有。帝知其薄命，更不复赏。频请五品，帝曰：「非不与卿，惜卿不胜也。」固请，乃许之，其夜遂卒。《朝野佥载》六。

120. []{#唐轶一-唐太宗-120}
唐贞观中，张宝藏为金吾长史。尝因下直归栎阳，路逢少年畋猎，割鲜野食。倚树长叹曰：「张宝藏身年七十，未尝得一食酒肉如此者，可悲哉！」傍有一僧，指曰：「六十日内，官登三品，何足叹也。」言讫不见。宝藏异之，即时还京。时太宗苦病痢疾，众医不效，即下诏问殿廷左右，有能治此疾者，当重赏之。宝藏曾困此疾，即具疏答诏，以乳煎荜茇方进。上服之，立瘥。宣下宰臣：与五品官。魏征难之，逾月不进拟。上疾复作，问左右曰：「吾前服乳煎荜茇有效。」复令进之，一啜又平复。上问曰：「尝令与进方人五品官，不见除授，何也？」征惧曰：「奉诏之际，未知文武二吏。」上怒曰：「治得宰相，不妨授三品；我天子也，岂不及汝邪？」乃厉声曰：「与三品文官！」立授鸿胪卿，时正六十日矣。《独异志》上。又《广记》一四六引。《唐书》（《广卓异记》八）。《续前定录》。参见张冏藏[1](#唐轶六-张冏藏-1)。

121. []{#唐轶一-唐太宗-121}
薛万彻尚丹阳公主。太宗尝谓人曰：「薛驸马村气。」主羞之，不与同席数月。帝闻而大笑，置酒召对，握槊，赌所佩刀子，佯为不胜，解刀以佩之。酒罢，主悦甚。薛未及就马，遽召同载而还，重之逾于旧。《隋唐嘉话》中。《唐语林》五。

122. []{#唐轶一-唐太宗-122}
太宗虬须，尝戏张弓挂矢。好用四羽大笴，长常箭一扶，射洞门阖。《酉阳杂俎》前集一。《独异志》上。《南部新书》癸。

123. []{#唐轶一-唐太宗-123}
唐文皇虬须，壮冠，人号「髭圣」。《清异录》下。

124. []{#唐轶一-唐太宗-124}
天册府弧矢尺度，盖倍于常者。太宗北逐刘黑闼，为突厥所窘，遂亲发箭射退贼骑。突厥中得此箭，传观，皆叹伏神异。后余弓一张，箭五只，藏在武库。历代郊丘重礼，必陈于仪衞之前，以耀武德。惜哉，今与法物同为煨烬矣。然此即刘氏斩虵剑之比也，岂不有所归乎？《尚书故实》。

125. []{#唐轶一-唐太宗-125}
隋文皇帝时，大宛国献千里马，騣曳地，号曰「师子骢」。上置之马群，陆梁人莫能制。上令并群驱来，谓左右曰：「谁能驭之？」郎将裴仁基曰：「臣能制之。」遂攘袂向前，去十余步，踊身腾上，一手撮耳，一手抠目，马战不敢动，乃鞴乘之。朝发西京，暮至东洛。后隋末，不知所在。唐文武圣皇帝敕天下访之，同州刺史宇文士及访得其马，老于朝邑市面家挽硙，騣尾焦秃，皮肉穿穴，及见之悲泣。帝自出长乐坡，马到新丰，向西鸣跃。帝得之甚喜，齿口并平，饲以钟乳，仍生五驹，皆千里足也。后不知所在矣。《朝野佥载》五。

126. []{#唐轶一-唐太宗-126}
见长孙皇后。

127. []{#唐轶一-唐太宗-127}
贞观二十一年八月十七日，骨利干遣使朝贡，献良马百匹，其中十匹尤骏，太宗奇之，各为制名，号曰十骥。其一曰腾云白，二曰皎雪骢，三曰凝露白，四曰元光骢，五曰决波𩨈，六曰飞霞骠，七曰发电赤，八曰流金，九曰翔麟紫，十曰奔虹赤。《唐会要》七二。

128. []{#唐轶一-唐太宗-128}
骨利干国献马百匹，十匹尤骏，上为制名。决波𩨈者，近后足有距，走历门三限不踬，上尤惜之。隋内库有交臂玉猿，二臂相贯如连环，将表其辔。上后尝骑与侍臣游，恶其饰，以鞭击碎之。《酉阳杂俎》前集一。

129. []{#唐轶一-唐太宗-129}
太宗欲见前代帝王事得失以为鉴戒，魏征乃以虞世南、褚遂良、萧德言等采经史百家之内嘉言善语，明王暗君之迹，为五十卷，号《群书理要》，上之。太宗手诏曰：「朕少尚威武，不精学业，先王之道，茫若涉海。览所撰书，博而且要，见所未见，闻所未闻，使朕致治稽古，临事不惑。其为劳也，不亦大哉！」赐征等绢千疋，彩物五百段。太子诸王，各赐一本。《大唐新语》九。

130. []{#唐轶一-唐太宗-130}
黄帝《阴符经》，唐太宗令长孙无忌写五十本，高宗又令写百二十本。《吹剑录》四录。

131. []{#唐轶一-唐太宗-131}
见虞世南[8](#唐轶六-虞世南-8)。

132. []{#唐轶一-唐太宗-132}
太宗在雒阳，宴群臣于积翠池。酒酣，各赋一事。太宗赋《尚书》曰：「日昃翫百篇，临灯披五典。夏康既逸怠，商辛亦沉湎，恣情昏主多，克己明君鲜。灭身资累恶，成名由积善。」魏征赋西汉曰：「受降临轵道，争长趣鸿门。驱传渭桥上，观兵细柳屯。夜燕经柏谷，朝游出杜原。终藉叔孙礼，方知天子尊。」太宗曰：「魏征每言，必约我以礼。」《大唐新语》八。《唐诗纪事》四。《魏郑公谏录》五。

133. []{#唐轶一-唐太宗-133}
十四年四月二十二日，太宗自为真草书屏风以示群臣。笔力遒劲，为一时之绝。初购求人间书，凡真行二百九十纸，装为七十卷；草二千纸，装为八十卷。每听览之暇，得临翫之。尝谓朝臣曰：「书学小道，初非急务，时或留心，犹胜弃日。凡诸艺业，未有学而不得者也。病在心力懈怠，不能专精耳。朕少时为公子，频遭阵敌，义旗之始，乃平寇乱。执金鼓，必自指挥，观其阵，即知其强弱。每取吾弱对其强，以吾强对其弱。敌犯吾弱，追奔不逾百数十步；吾击其弱，必突过其阵。自背而反击之，无不大溃。多用此制胜，思得其理深也。今吾临古人之书，殊不学其形势，唯在求其骨力。及得其骨力，而形势自生耳。然吾之所为，皆先作意，是以果能成也。」初置弘文馆，选贵臣子弟有性识者为学士，内出书命之令学。又人间有善书者，追征入馆。十数年间，海内从风矣。至十八年二月十七日，召三品已上赐宴于玄武门，太宗操笔作飞白书。众臣乘酒，就太宗手中竞取。散骑常侍刘洎登御床引手然后得之，其不得者咸称洎登御床，罪当死，请以付法。太宗笑曰：「昔闻婕妤辞辇，今见常侍登床。」《唐朝叙书录》（《法书要录》四）。张怀瓘《叙书法》（《御览》七四八）。《谭宾录》（《广记》二〇九），《尚书故实》《唐会要》三五。

134. []{#唐轶一-唐太宗-134}
唐太宗李氏，讳世民，高祖之次子。有隋末，首建大议，起太原，入长安，取天下如运诸掌。故史称「除隋之乱，比迹汤、武；致治之美，庶几成、康。」夫可谓近古之英主。方天下混一，四方无虞，乃留心翰墨，粉饰治具。雅好王羲之字，心慕手追。出内帑金帛，购人间遗墨，得真行草二千二百余纸来上。万机之余，不废模倣。先是释智永善羲之书，而虞世南师之，颇得其体。太宗乃以书师世南，然尝患戈脚不工，偶作「戬」字，遂空其落戈，令世南足之。以示魏征，征曰：「今窥圣作，惟戬字戈法逼真。」太宗叹其高于藻识，然自是益加工焉。世南既亡，以褚遂良侍书，凡人间所上羲之帖，惟遂良究其真赝，故所学尤胜。尝谓朝臣曰：「书学小道，初非急务，时或留心，犹胜弃日。然亦未有不学而得者。朕少时临阵料敌，以形势为主，今吾学书亦然。」又尝作笔法、指意、笔意三说以训学者，盖所得其在是欤？复善飞白。一日宴三品以上于玄武门，作飞白以赐，臣下乘酒争取，以为娱乐。置弘文馆，选贵游子弟有字性者，出禁中所藏书，令𢽾学焉。海内有善书者，亦许遣入馆。由是十年间翕然向化。一日作真草屏幛以示群臣，其笔力遒劲，尤为一时之绝。又尝赞《羲之传》，痛论字学，固亦见其髣髴。观夫渊源变态，出于笔端者，信非一日之习，其所由来远矣。今御府所藏一十有四。《宣和书谱》一。《谭宾录》（《广记》二〇九）。《书小史》一。参见魏征[42](#唐轶五-魏征-42)。

135. []{#唐轶一-唐太宗-135}
十八年五月，太宗为飞白书，作鸾凤蟠龙等字，笔势惊绝。谓司徒长孙无忌、吏部尚书杨师道曰：「五日旧俗，必用服翫相贺。朕今各赐君飞白扇二枚，庶动清风，以增美德。」《唐会要》三五。

136. []{#唐轶一-唐太宗-136}
太宗尝以飞白书赐马周，曰：「凤鸾冲霄，必假羽翼；股肱之寄，要在忠力。」又高宗尝为飞白赐侍臣，戴至德，曰「泛洪源，俟舟楫」；郝处俊，曰「飞九霄，假六翮」；李敬玄，曰「资启沃，罄丹诚」；崔知悌，曰「罄忠节，赞皇猷」：其词皆有比兴。《唐语林》五。《书小史》一。

137. []{#唐轶一-唐太宗-137}
王右军《兰亭序》，梁乱出在外，陈天嘉中为僧永所得。至太建中，献文宣帝。隋平陈日，或以献晋王，王不之宝。后僧果从帝借搨。及登极，竟未从索。果师死后，弟子僧辩得之。太宗为秦王日，见搨本惊喜，乃贵价市大王书《兰亭》，终不至焉。及知在辩师处，便萧翊就越州求得之，以武德四年入秦府。贞观十年，乃搨十本以赐近臣。帝崩，中书令褚遂良奏：「《兰亭》先帝所重，不可留。」遂秘于昭陵。《隋唐嘉话》下。参见《法书要录》三引何延之《兰亭记》（《广记》二〇八作《购兰亭序》）。其文颇繁，体近传奇，兹不录。

138. []{#唐轶一-唐太宗-138}
《兰亭》者，武德四年欧阳询就越访求得之，始入秦王府。麻道嵩奉教搨两本，一送辩才，一王自收，嵩私搨一本。于时天下草创，秦王虽亲总戎，《兰亭》不离肘腋。及即位，学之不倦。至贞观二十三年，褚遂良请入昭陵。后但得其摹本耳。《南部新书》丁。

139. []{#唐轶一-唐太宗-139}
太宗酷好法书，有大王真迹三千六百纸，率以一丈二尺为一轴，宝惜者独《兰亭》为最，置于座侧，朝夕观览。尝一日附耳语高宗曰：「吾千秋万岁后，与吾《兰亭》将去也。」及奉讳之日，用玉匣贮之，藏于昭陵。《尚书故实》。

140. []{#唐轶一-唐太宗-140}
进士舒雅，尝从郑元素学。元素为雅言：温韬乱时，元素随之，多发关中陵墓。尝入昭陵，见太宗散发，以玉架衞之。两厢皆置石榻。有金匣五，藏钟、王墨迹，《兰亭》亦在其中。嗣是散落人间，不知归于何所。《江南余载》下。　案：《云麓漫钞》六综合前人诸说而有详论。

141. []{#唐轶一-唐太宗-141}
见阎立本[6](#唐轶六-阎立本-6)。

142. []{#唐轶一-唐太宗-142}
《黄骢叠》：太宗定中原时所乘〔黄骢马〕（战马也），后征辽，马毙，上叹惜，乃命乐工撰此曲。《乐府杂录》。又《御览》五六八引。

143. []{#唐轶一-唐太宗-143}
太宗时，西国进一胡，善弹琵琶。作一曲，琵琶弦拨倍麄。上每不欲番人胜中国，乃置酒高会，使罗黑黑隔帷听之，一遍而得。谓胡人曰：「此曲吾宫人能之。」取大琵琶，遂于帷下令黑黑弹之，不遗一字。胡人谓是宫女也，惊叹辞去。西国闻之，降者数十国。《朝野佥载》五。又《广记》二〇五引。

144. []{#唐轶一-唐太宗-144}
太宗常御安福门，谓侍臣曰：「闻西蕃人好为打毬，比亦令习，曾一度观之。昨升仙楼有群胡街里打毬，欲令朕见。此胡疑朕爱此，骋为之。以此思量，帝王举动，岂宜容易，朕已焚此毬以自诫。」《封氏闻见记》六。　案：《通鉴》一九九以为高宗事。

145. []{#唐轶一-唐太宗-145}
太宗养一白鹘，号曰将军。取鸟常驱至于殿前。然后击杀，故名落雁殿。上恒令送书，从京至东都与魏王，仍取报，日往反数回。亦陆机黄耳之徒欤！《朝野佥载》五。

146. []{#唐轶一-唐太宗-146}
太宗破高昌，收马乳蒲桃种于苑，并得酒法。仍自损益之，造酒成绿色，芳香酷烈，味兼醍醐，长安始识其味也。《南部新书》丙。

## 长孙皇后

1. []{#唐轶一-长孙皇后-1}
太宗曾罢朝，怒曰：「会杀此田舍汉！」文德后问：「谁触忤陛下？」帝曰：「岂过魏征，每廷争辱我，使我常不自得。」后退而具朝服立于庭，帝惊曰：「皇后何为若是？」对曰：「妾闻主圣臣忠。今陛下圣明，故魏征得直言。妾幸备数后宫，安敢不贺？」《隋唐嘉话》上。《大唐新语》一。《独异志》下。《唐语林》四。

2. []{#唐轶一-长孙皇后-2}
太宗有一骏马，特爱之，恒于宫中养饲，无病而暴死。太宗怒养马宫人，将杀之。皇后谏曰：「昔齐景公以马死杀人，晏子请数其罪云：『尔养马而死，尔罪一也。使公以马杀人，百姓闻之，必怨吾君，尔罪二也。诸侯闻之，必轻吾国，尔罪三也。』公乃释罪。陛下尝读书见此事，岂忘之邪？」太宗意乃解。又谓房玄龄曰：「皇后庶事相启沃，极有利益尔。」《贞观政要》二。

3. []{#唐轶一-长孙皇后-3}
长孙皇后侍太宗疾累月，昼夜不离侧。常系毒药于衣带，曰：「若有不讳，义不独生。」贞观十年，皇后疾笃，因取衣带之药以示上曰：「妾于陛下不豫之日，誓以死从乘舆，不能当吕后之地尔。」《续世说》八。

4. []{#唐轶一-长孙皇后-4}
长孙皇后遇疾，渐危笃。皇太子启后曰：「医药备尽，今尊体不瘳，请奏赦囚徒并度人入道，冀蒙福祐。」后曰：「死生有命，非人力所加。若修福可延，吾素非为恶者；若行善无効，何福可求？赦者国之大事，佛道者，上每示存异方之教耳。常恐为理体之弊，岂以吾一妇人而乱天下法？不能依汝言。」《贞观政要》八。

5. []{#唐轶一-长孙皇后-5}
长孙后号「观音婢」。唐长孙皇后小字。　《鉴诫录》二。

6. []{#唐轶一-长孙皇后-6}
西京外城，朱雀街东第三桥，皇城之东第一街进业坊，隋无漏寺之故基，太子即其地建寺，为文德皇后祈福，竹木森邃，为京城观游之最。《两京新记》（《通鉴考异》一〇）。

7. []{#唐轶一-长孙皇后-7}
钱有文如甲迹者，因文德皇后也。武德中，废五铢钱，行开通元宝钱，此四字及书，皆欧阳询所为也。初进样日，后掐一甲迹，因是有之。《谭宾录》（《广记》四〇五）。又张本《说郛》七三引。《南部新书》丙。

## 徐贤妃

1. []{#唐轶一-徐贤妃-1}
徐充容，太宗造玉华宫于宜君县，谏曰：「妾闻为政之本，贵在无为。切见土木之功，不可兼遂。北阙初建，南营翠微，曾未逾时，玉华创制。虽复因山藉水，非架筑之劳；损之又损，颇有无功之费。终以茅茨示约，犹兴木石之疲；假使和雇取人，岂无烦扰之弊。是以卑宫菲食，圣主之所安；金屋瑶台，骄主之作丽。故有道之君，以逸逸人；无道之君，以乐乐身。愿陛下使之以时，则力不竭，不用而息之，则人胥悦矣。」词多不尽载。充容名惠，孝德之女，坚之姑也。文彩绮丽，有若生知。太宗崩，哀慕而卒，时人伤异之。《大唐新语》二。《唐会要》三〇。《唐语林校证》四。

2. []{#唐轶一-徐贤妃-2}
上都崇圣寺有徐贤妃妆殿。太宗曾召妃，久不至，怒之。因进诗曰：「朝来临镜台，妆罢暂徘徊。千金始一笑，一召讵能来。」《大唐传载》。《唐语林》四。《唐诗纪事》三。

## 唐高宗

1. []{#唐轶一-唐高宗-1}
高宗初扶床，将戏弄笔，左右试置纸于前，乃乱画满纸，角边画处，成草书敕字。太宗遽令焚之，不许传外。《酉阳杂俎》前集一。

2. []{#唐轶一-唐高宗-2}
见唐太宗[97](#唐轶一-唐太宗-97)、[98](#唐轶一-唐太宗-98)。
3. []{#唐轶一-唐高宗-3}
见唐太宗[97](#唐轶一-唐太宗-97)、[98](#唐轶一-唐太宗-98)。

4. []{#唐轶一-唐高宗-4}
太宗征高丽，高宗留居定州，请驿递表起居，飞奏事自此始。《隋唐嘉话》中。

5. []{#唐轶一-唐高宗-5}
见谷那律[1](#唐轶六-谷那律-1)。

6. []{#唐轶一-唐高宗-6}
见李元婴[2](#唐轶四-李元婴-2)。

7. []{#唐轶一-唐高宗-7}
高宗王后性长厚，未尝曲事上下。母柳氏，外舅奭，见内人尚宫，又不为礼。则天伺王后所不敬者，倾心结之。所得赏赐，悉以分布。罔诬王后与母求厌胜之术。高宗遂有意废之。长孙无忌已下，切谏以为不可。时中书舍人李义府阴贼乐祸，无忌恶之，左迁壁州司马。诏书未至门下，李义府密知之，问计于中书舍人王德俭。王德俭曰：「武昭仪甚承恩宠，上欲立为皇后，犹豫未决者，直恐大臣异议耳。公能建策立之，则转祸为福，坐取富贵。」义府然其计，遂代德俭宿直，叩头上表，请立武昭仪。高宗大悦，召见与语，赐宝珠一斗，诏复旧官。德俭，许敬宗之甥也，瘿而多智，时人号曰智囊。义府于是与敬宗及御史大夫崔义玄、中丞袁公瑜等，观时变而布腹心矣。高宗召长孙无忌、李𪟝、于志宁、褚遂良，将议废立。𪟝称疾不至，志宁顾望不敢对。高宗再三顾无忌曰：「莫大之罪，无过绝嗣。皇后无子，今欲废之，立武士彟女，何如？」无忌曰：「先朝以陛下托付遂良，望陛下问其可否。」遂良进曰：「皇后出自名家，先帝为陛下所娶，伏事先帝，无违妇德。愚臣不敢曲从，上违先帝之旨。」高宗不悦而罢。翌日又言之，遂良曰：「伏愿再三审思。愚臣上忤圣颜，罪当万死。但得不负先帝，甘心鼎镬。」因置笏于殿阶，曰：「还陛下此笏。」乃解巾叩头流血。高宗大怒，命引出。则天隔帘大声曰：「何不扑杀此獠！」无忌曰：「遂良受先帝顾命，有罪不可加刑。」翌日，高宗谓李𪟝曰：「册立武昭仪，遂良固执不从，且止。」𪟝曰：「陛下家事，何须问外人。」许敬宗又宣言于朝曰：「田舍儿剩种得十斛麦，尚欲换旧妇。况天子富有四海，立皇后有何不可？关汝诸人底事，而生异议！」则天令人以闻，高宗意乃定。遂废王皇后及萧淑妃为庶人，囚之别院。高宗犹念之，至其幽所，见其门封闭极密，唯通一窍以通食器，恻然呼曰：「皇后、淑妃何在，复好在否？」皇后泣而言曰：「妾得罪，废弃以为宫婢，何敢窃皇后名！」言讫呜咽。又曰：「至尊思旧，使妾再见日月，望改此为回心院，妾再生之幸。」高宗曰：「朕即有处分。」则天知之，各杖一百，截去手，投于酒瓮中，谓左右曰：「令此两妪骨醉可矣。」初，令宫人宣敕示王后，后曰：「愿大家万岁。昭仪长承恩泽，死是吾分也。」次至淑妃，闻敕骂曰：「阿武狐媚，翻覆至此，百生千劫，愿我托生为猫儿，阿武为老鼠，吾扼其喉以报今日足矣。」自此禁中不许养猫儿。频见二人为祟，被发沥血，如死时状。则天恶之，命巫祝祈祷，祟终不灭。《大唐新语》一二。《南部新书》甲。参见褚遂良[10](#唐轶七-褚遂良-10)、[11](#唐轶七-褚遂良-11)。

8. []{#唐轶一-唐高宗-8}
显庆二年闰正月十四日，幸洛阳，勅每事俭约，道路不许修理。是日微雨，至灞桥，御马蹶，御史中丞许圉师劾进马官监门将军斛斯政则罪合死刑，请付法。上曰：「马有蹶失，不可责人。」特原之。《唐会要》二七。

9. []{#唐轶一-唐高宗-9}
显庆四年，高宗因群臣贺桃株生李，上曰：「隋炀帝世，常有野雀集于殿上，当上校尉唱云：『此是鸾鸟。』有衞士报云：『田野之中，大有此物。』乃笞衞士，奏以为瑞，仍名此殿为仪鸾殿，至今嗤笑。」《演繁露》四。

10. []{#唐轶一-唐高宗-10}
太宗车驾始幸洛阳宫，唯因旧宫无所改制，终于贞观、永徽之间，荒芜虚耗。置都之后，方渐修补。龙朔中，诏司农少卿韦机更缮造。高宗常谓机曰：「两京朕东西二宅，来去不恒，卿宜善思修建。」始作上阳等宫。至武太后，遂定都于此，日已营构，而宫府备矣。《两京记》（《太平御览》一五六）。

11. []{#唐轶一-唐高宗-11}
上阳宫在皇城西南、东苑前苑东垂，南临洛水，西亘谷水。上元中韦机充使所造，列岸修廊连亘。掘地得铜器，似盆而浅，中有隐起双鲤之状。鱼间有四篆字，曰「长宜子孙」，时人以为李氏再兴之符。高宗末年常居此宫以听政也。《东京记》（《御览》一七三）。

12. []{#唐轶一-唐高宗-12}
大明宫南接京城之北面，西接京城之东北隅。初，高宗尝患风痺，以宫内湫湿，屋宇拥蔽，乃于此置宫，司农少卿梁孝仁充使制造。北据高冈，南望爽垲，视终南如指掌，坊市俯而可窥。《西京记》（《御览》一七三）。

13. []{#唐轶一-唐高宗-13}
见赵弘智[1](#唐轶七-赵弘智-1)。

14. []{#唐轶一-唐高宗-14}
中书令郝处俊：高宗将下诏逊位於则天摄知国政，召宰臣议之，处俊对曰：「《礼经》云：『天子理阳道，后理阴德。』然则帝之与后，犹日之与月，阴之与阳，各有所主，不相夺也。若失其序，上则谪见于天，下则祸成于人。昔魏文帝著令，崩后尚不许皇后临朝，奈何遂欲自禅位于天后。况天下者，高祖、太宗之天下，非陛下之天下。正合谨守宗庙，传之子孙，不可持国与人，有私于后。惟陛下详审。」中书侍郎李义琰进曰：「处俊所引经典，其言至忠，惟圣虑无疑，则苍生幸甚。」高宗乃止。及天后受命，处俊已殁，孙象竟被族诛。始，则天以权变多智，高宗将排群议而立之。及得志，威福并作，高宗举动，必为掣肘。高宗不胜其忿。时有道士郭行真出入宫掖，为则天行厌胜之术。内侍王伏胜奏之。高宗大怒，密召上官仪废之，因奏：「天后专恣，海内失望，请废黜以顺天心。」高宗即令仪草诏，左右驰告则天，遽诉。诏草犹在，高宗恐其怨怼，待之如初，且告之曰：「此并上官仪教我。」则天遂诛仪及伏胜等，并赐太子忠死。自是政归武后，天子拱手而已，竟移龟鼎焉。《大唐新语》二。《唐语林》五。

15. []{#唐轶一-唐高宗-15}
总章中，高宗将幸凉州。时陇右虚耗，议者以为非便。高宗闻之，召五品已上，谓曰：「帝五载一巡狩，群后肆朝，此盖常礼。朕欲暂幸凉州，如闻中外咸谓非宜。」宰臣已下，莫有对者。详刑大夫来公敏进曰：「陛下巡幸凉州，宣王略，求之故实，未亏令典。但随时度事，臣下窃有所疑，既见明敕施行，所以不敢陈黩。奉敕顾问，敢不尽言。伏以高黎虽平，扶余尚梗，西道经略，兵犹未停。且陇右诸州，人户寡少，供待车驾，备挺稍难。臣闻中外实有窃议。」高宗曰：「既有此言，我止度陇，存问故老，搜狩即还。」遂下诏停西幸。擢公敏为黄门侍郎。《大唐新语》二。《唐会要》二七。《唐语林》一。

16. []{#唐轶一-唐高宗-16}
见狄仁杰[6](#唐轶八-狄仁杰-6)。

17. []{#唐轶一-唐高宗-17}
调露中，大帝欲封中岳，属突厥叛而止。后又欲封，土番入寇，遂停。至永淳年，又驾幸嵩岳，谣曰：「嵩山凡几层，不畏登不得，只畏不得登。三度征兵马，傍道打腾腾。」岳下遘疾，不愈，回至宫而崩。《朝野佥载》一。

18. []{#唐轶一-唐高宗-18}
高宗末年，苦风眩头重，目不能视。则天幸灾逞己志，潜遏绝医术，不欲其愈。及疾甚，召侍医张文仲、秦鸣鹤诊之，鸣鹤曰：「风毒上攻，若刺头出少血，则愈矣。」则天帘中怒曰：「此可斩！天子头上岂是试出血处耶？」鸣鹤叩头请命，高宗曰：「医之议病，理不加罪。且我头重闷，殆不能忍，出血未必不佳。朕意决矣。」命刺之。鸣鹤刺百会及朏户出血。高宗曰：「吾眼明矣。」言未毕，则天自帘中顶礼以谢鸣鹤曰：「此天赐我师也。」躬负缯宝以遗之。高宗甚愧焉。《大唐新语》九。《谭宾录》（《广记》二一八）。《独异志》上。《芝田录》（《类说》一一）。《唐语林》五。

19. []{#唐轶一-唐高宗-19}
见郝处俊[2](#唐轶七-郝处俊-2)。

20. []{#唐轶一-唐高宗-20}
高帝出猎，见大官刲羊，谓其无罪就死，以死鹿代之。《南部新书》戊。

21. []{#唐轶一-唐高宗-21}
汉武帝通西域，始以善幻人至中国。安帝时天竺献伎，能自断手足，刳腹胃，自是历世有之。唐高宗恶其惊俗，𠡠西域开津不令入中国。《大周正乐》（《御览》五六九）。

22. []{#唐轶一-唐高宗-22}
见高崔巍[1](#唐轶七-高崔巍-1)。

23. []{#唐轶一-唐高宗-23}
胡楚宾属文敏速，每饮酒半酣而后操笔。高宗每令作文，必以金杯盛酒，令饮，便以杯赐之。《谭宾录》（《广记》一七四、二〇二）。《南部新书》辛。

24. []{#唐轶一-唐高宗-24}
《春莺啭》：高宗晓声律，晨坐闻莺声，命乐工白明达写之，遂有此曲。《教坊记》。

25. []{#唐轶一-唐高宗-25}
龙朔二年四月，上自为书与辽东诸将，谓许敬宗曰：「许圉师常自爱书，可于朝堂开示。」圉师见，甚惊喜，私谓朝官曰：「圉师见古迹多矣。魏晋以后，唯称二王。然逸少多力而少妍，子敬多妍而少力。今观圣迹，兼绝二王，凤翥鸾廻，实古今书圣也。」《唐朝叙书录》（《法书要录》四）。《书小史》一。

26. []{#唐轶一-唐高宗-26}
见唐太宗[130](#唐轶一-唐太宗-130)、[136](#唐轶一-唐太宗-136)。
27. []{#唐轶一-唐高宗-27}
见唐太宗[130](#唐轶一-唐太宗-130)、[136](#唐轶一-唐太宗-136)。

## 王皇后

1. []{#唐轶一-王皇后-1}
见唐高宗[7](#唐轶一-唐高宗-7)。

## 萧良娣

1. []{#唐轶一-萧良娣-1}
见唐高宗[7](#唐轶一-唐高宗-7)。

## 武皇后

1. []{#唐轶一-武皇后-1}
则天初诞之夕，雌雉皆雊。右手中指有黑毫，左旋如黑子，引之长尺余。《酉阳杂俎》前集一。

2. []{#唐轶一-武皇后-2}
见袁天纲[5](#唐轶五-袁天纲-5)。

3. []{#唐轶一-武皇后-3}
唐太宗之代，有《秘记》云：「唐三代之后，即女主武王代有天下。」太宗密召李淳风以询其事，淳风对曰：「臣据玄象推算，其兆已成。然其人已生在陛下宫内，从今不逾四十年，当有天下，诛杀唐氏子孙殆将歼尽。」帝曰：「求而杀之如何？」淳风曰：「天之所命，不可废也。王者不死，虽求恐不可得。且据占已长成，复在宫内，已是陛下眷属。更四十年，又当衰老，老则仁慈，其于陛下子孙或不甚损。今若杀之，即当复生，更四十年，亦堪御天下矣。少壮严毒，杀之为血讐，即陛下子孙无遗类矣。」《谭宾录》（《广记》一六三）。《感定录》（《广记》二一五）。参见《定命录》（《广记》二二四）。

4. []{#唐轶一-武皇后-4}
见唐高宗[7](#唐轶一-唐高宗-7)、[14](#唐轶一-唐高宗-14)。
5. []{#唐轶一-武皇后-5}
见唐高宗[7](#唐轶一-唐高宗-7)、[14](#唐轶一-唐高宗-14)。

6. []{#唐轶一-武皇后-6}
群臣朝谒，万方表奏，皆呼为二圣。帝坐于东间，后坐于西间。后随其爱憎，生杀在口。《唐历》（《通鉴考异》一〇）。

7. []{#唐轶一-武皇后-7}
永徽后，天下唱《武媚娘歌》，后立武氏为皇后。大帝崩，则天临朝，改号大周。二十余年，武后彊盛，武三王梁、魏、定等并开府，自余郡王十余人，几迁鼎矣。《朝野佥载》一。

8. []{#唐轶一-武皇后-8}
咸亨以后，人皆云：「莫浪语，阿婆嗔，三叔闻时笑杀人。」后果则天即位，至孝和嗣之。阿婆者，则天也；三叔者，孝和为第三也。《朝野佥载》一。

9. []{#唐轶一-武皇后-9}
龙朔年已来，百姓饮酒作令云：「子母相去离，连台拗倒。」子母者，盏与盘也；连台者，连盘拗倒盏也。及天后永昌中，罗织事起，有宿衞十余人于清化坊饮，为此令。此席人进状告之，十人皆弃市。自后庐陵徙均州，则子母相去离也；连台拗倒者，则天被废，诸武迁放之兆。《朝野佥载》一。

10. []{#唐轶一-武皇后-10}
见李弘[1](#唐轶四-李弘-1)。

11. []{#唐轶一-武皇后-11}
见唐高宗[18](#唐轶一-唐高宗-18)。

12. []{#唐轶一-武皇后-12}
则天之废庐陵也，飞骑十余人于客户坊同饮。有一人曰：「早知今日无功赏，不及扶竖庐陵。」席上一人起出，北门进状告之。席未散，并擒送羽林，鞫问皆实。告者授五品，言者斩，自余知反不告，坐绞。《朝野佥载》（《广记》二六三）。

13. []{#唐轶一-武皇后-13}
则天称尊号，以睿宗为皇嗣，居东宫。雒阳人王庆之希旨，率浮伪千余人诣阙，请废皇嗣而立武承嗣为太子。召见，两泪交下。则天曰：「皇嗣我子，奈何废之？」庆之曰：「神不享非类，今日谁国，而李氏为嗣也！」则天固谕之令去，庆之终不去，面覆地，以死请。则天务遣之，乃以内印印纸，谓之曰：「持去矣。须见我，以示门者，当闻也。」庆之持纸，去来自若。此后屡见，则天亦烦而怒之，命李昭德赐杖。昭德命左右引出光政门外，昌言曰：「此贼欲废皇嗣而立武承嗣。」命扑之，眼耳皆血出，乃榜杀之。《大唐新语》九。

14. []{#唐轶一-武皇后-14}
见李昭德[4](#唐轶八-李昭德-4)。

15. []{#唐轶一-武皇后-15}
骆宾王为徐敬业作檄，极疏大周过恶，则天览及「蛾眉不肯让人，狐媚偏能惑主」，微笑而已。至「一抔之土未干，六尺之孤安在」，不悦曰：「宰相何得失如此人。」《酉阳杂俎》前集一。《唐语林》二。《唐才子传》一。

16. []{#唐轶一-武皇后-16}
武后初为明堂，明堂后又为天堂五级，则俯视明堂矣。未就，并为天火所焚。今明堂制度卑狭于前，犹三百余尺。《隋唐嘉话》下。

17. []{#唐轶一-武皇后-17}
武后为天堂以安大像，铸大仪以配之。天堂既焚，钟复鼻绝。至中宗欲成武后志，乃斵像令短，建圣善寺阁以居之。今明堂始微于西南倾，工人以木于中廌之。武后不欲人见，因加为九龙盘𫄙之状。其圆盖上本施一金凤，至是改凤为珠，群龙捧之。《隋唐嘉话》下。

18. []{#唐轶一-武皇后-18}
垂拱四年，则天于东都造明堂，为宗祀之所，高三百尺。又于明堂之侧，造天堂以侔佛像。大风摧倒，重营之。火灾延及，明堂并尽。无何，又勅于其所复造明堂，侔于旧制。所铸九州鼎，置于明堂之下。当中豫州鼎高一丈八尺，受一千八百石。其余各依方面，并高一丈四尺，受一千二百石。都用铜五十六万七百一十二斤。开元中，改明堂为听政殿，颇毁彻，而宏规不改。顶上金火珠迥出空外，望之赫然。省司试举人，作《明堂火珠诗》，进士崔曙诗最清拔。其诗曰：「正位开重屋，陵空大火珠。夜来双月满，曙后一星孤。天浄光微灭，烟生望若无。还知圣明代，国宝在神都。」《封氏闻见记》四。

19. []{#唐轶一-武皇后-19}
则天造明堂，于顶上铸铁为鸑鷟，高二丈，以金饰之，轩轩若飞。数年，大风吹动，犹存其址。更铸铜为大火珠，饰以黄金，煌煌耀日，今见存焉。又造天枢于定鼎门，并番客胡商聚钱百万亿所成。其高九十尺，下以铁山为脚，铸铜为二麒麟，以镇四方。上有铜盘，径三丈。蛟龙人立，两足捧大火珠，望之如日初出。镌文于柱曰：「大周万国述德天枢。」后开元中推倒，铜入上方。《大唐新语》（《广记》二三六）。

20. []{#唐轶一-武皇后-20}
李峤少负才华，代传儒学，累官成均祭酒、吏部尚书，三知政事，封郑国公。长寿三年，则天征天下铜五十万余斤，铁三百三十余万，钱两万七千贯，于定鼎门内铸八棱铜柱，高九十尺，径一丈二尺，题曰「大周万国述德天枢」，纪革命之功，贬皇家之德。天枢下置铁山，铜龙负载，狮子、麒麟围遶，上有云盖，盖上施盘龙以托火珠，珠高一丈，围三丈，金彩荧煌，光侔日月。武三思为其文，朝士献诗者不可胜纪。唯峤诗冠绝当时，其诗曰：「辙迹光西，勋名纪北燕。何如万国会，讽德九门前。灼灼临黄道，迢迢入紫烟。仙盘正下露，高柱欲承天。山类丛云起，珠疑大火悬。声流尘作劫，业固海成田。圣泽倾尧酒，熏风入舜弦。欣逢下生日，还偶上皇年。」后宪司发峤附会韦庶人，左授滁州别驾而终。开元初，诏毁天枢，发卒销烁，弥月不尽。洛阳尉李休烈赋诗以咏之曰：「天门街里倒天枢，火急先须卸火珠。计合一条丝线挽，何劳两县索人夫。」先有讹言云：「一条线挽天枢。」言其不经久也。故休烈诗及之。士庶莫不讽咏。天枢之北，韦庶人继造一台，先此毁拆。《大唐新语》八。又《广记》二四〇、《唐诗纪事》一三引。

21. []{#唐轶一-武皇后-21}
万岁通天元年，铸九鼎成，置于东都明堂之庭，后自制《曳鼎歌》，令曳者唱和焉。开元二年，太子宾客薛谦光献东都九鼎铭，其蔡州鼎铭，武后所制。文曰：犠农首出，轩昊膺期。唐虞继踵，汤禹乘时。天下光宅，域内雍熙。上玄降鉴，方建隆基。紫微令姚元崇奏曰：圣人启运，休兆必彰，请宣付史馆。明皇御名巳兆于此。《唐诗纪事》三。

22. []{#唐轶一-武皇后-22}
唐同泰于洛水得白石紫文，云「圣母临水，永昌帝业」，进之，授五品果毅，置永昌县。乃是白石凿作字，以紫石末和药嵌之。后并州文水县于谷中得一石还如此，有「武兴」字，改文水为武兴县。自是往往作之。后知其伪，不复采用，乃止。《朝野佥载》三。

23. []{#唐轶一-武皇后-23}
则天封嵩岳，大赦，改元「万岁登封」。坛南有大槲树，树杪置金鸡，因名树为金鸡树。《封氏闻见记》四。《唐语林》五。

24. []{#唐轶一-武皇后-24}
见朱前疑[1](#唐轶九-朱前疑-1)。

25. []{#唐轶一-武皇后-25}
则天好祯祥，拾遗朱前疑说梦云，则天发白更黑，齿落更生。即授都官郎中。司刑寺囚三百余人，秋分后无计可作，乃于圜狱外罗墙角边作圣人迹，长五尺。至夜半，三百人一时大叫。内使推问，云：「昨夜有圣人见，身长三丈，面作金色，云『汝等并冤枉，不须怕惧。天子万年，即有恩赦放汝』。」把火照之，见有巨迹，即大赦天下，改为大足元年。《朝野佥载》三。又《广记》二三八引。

26. []{#唐轶一-武皇后-26}
周圣历年中，洪州有胡超僧出家学道，隐白鹤山，微有法术，自云数百岁。则天使合长生药，所费巨万，三年乃成。自进药于三阳宫，则天服之，以为神妙，望与彭祖同寿，改元为久视元年。放超还山，赏赐甚厚。服药之后三年而则天崩。《朝野佥载》五。

27. []{#唐轶一-武皇后-27}
大足中，有祅妄人李慈德，自云能行符书厌，则天于内安置。布豆成兵马，画地为江河，与给使相知削竹为枪，缠被为甲，三更于内反，宫人扰乱相杀者十二三。羽林将军杨玄基闻内里声叫，领兵斩关而入，杀慈德、阉竖数十人。惜哉，慈德以厌为客，以厌而丧。《朝野佥载》三。又《广记》二八五引。

28. []{#唐轶一-武皇后-28}
见李昭德[1](#唐轶八-李昭德-1)。

29. []{#唐轶一-武皇后-29}
予数见还往说，天后时有献三足乌，左右或言一足伪耳。天后笑曰：「但史册书之，安用察其真伪乎？」《唐书》云：天授元年，有进三足乌，天后以为周室嘉瑞。睿宗云：「乌前足伪。」天后不悦。须臾，一足坠地。《酉阳杂俎》续集四。《南部新书》戊。

30. []{#唐轶一-武皇后-30}
见俞文俊[1](#唐轶九-俞文俊-1)。

31. []{#唐轶一-武皇后-31}
汉发兵用铜虎符。及唐初，为银兔符，以兔子为符瑞故也。又以鲤鱼为符瑞，遂为铜鱼符以珮之。至伪〔周〕，武姓也，玄武，龟也，又以铜为龟符。《朝野佥载》（张本《说郛》二）。又《海录碎事》五。《演繁露》一〇引。

32. []{#唐轶一-武皇后-32}
天授中，则天好改新字，又多忌讳。有幽州人寻如意上封云：「国字中『或』，或乱天象，请『□』中安『武』以镇之。」则天大喜，下制即依。月余有上封者云：「『武』退在『□』中，与囚字无异，不祥之甚。」则天愕然，遽追制，改令中为「八方」字。后孝和即位，果幽则天于上阳宫。《朝野佥载》一。

33. []{#唐轶一-武皇后-33}
则天革命，举人不试皆与官，起家至御史、评事、拾遗、补阙者，不可胜数。张鷟为谣曰：「补阙连车载，拾遗平斗量。杷推侍御史，椀脱校书郎。」时有沈全交者，傲诞自纵，露才扬己，高巾子，长布衫，南院吟之，续四句曰：「评事不读律，博士不寻章。面糊存抚使，眯目圣神皇。」遂被杷推御史纪先知捉向左台，对仗弹劾，以为谤朝政，败国风，请于朝堂决杖，然后付法。则天笑曰：「但使卿等不滥，何虑天下人语？不须与罪，即宜放却。」先知于是乎面无色。《朝野佥载》四。

34. []{#唐轶一-武皇后-34}
武后以吏部选人多不实，乃令试日自糊其名，暗考以定等第。判之糊名，自此始也。《隋唐嘉话》下。　案：今本《刘宾客嘉话录》亦载此条，唐兰考为误入。

35. []{#唐轶一-武皇后-35}
唐武后朝会宣谕：「卿等是我门客。」《李卫公诗话》（《古今事文类聚》新集二〇）。

36. []{#唐轶一-武皇后-36}
见张说[3](#唐轶十一-张说-3)。

37. []{#唐轶一-武皇后-37}
见张嘉贞[1](#唐轶十一-张嘉贞-1)。

38. []{#唐轶一-武皇后-38}
见薛怀义[2](#唐轶八-薛怀义-2)。

39. []{#唐轶一-武皇后-39}
苏州嘉兴令杨廷玉，则天之表姪也，贪狠无厌。著词曰：「回波尔时廷玉，打獠取钱未足。阿姑婆见作天子，傍人不得枨触。」差摄御史康訔推奏断死。……有敕：杨廷玉改尽老母残年。《朝野佥载》二。又《广记》三二九引。

40. []{#唐轶一-武皇后-40}
周御史彭先觉无面目。如意年中，断屠极急，先觉知巡事，定鼎门草车翻，得两羫羊。门家告御史，先觉进状，奏请合宫尉刘缅专当屠，不觉察，决一顿杖，肉付南衙官人食。缅惶恐，缝新裈待罪。明日，则天批曰：「御史彭先觉奏决刘缅，不须。其肉乞缅吃却。」举朝称快。先觉于是乎惭。《朝野佥载》（《广记》二六三）。

41. []{#唐轶一-武皇后-41}
周长寿中，断屠极切。左拾遗张德，妻诞一男，秘宰一口羊宴客。其日，命诸遗补，杜肃私囊一餤肉，进状告之。至明日，在朝前，则天谓张德曰：「郎妻诞一男，大欢喜。」德拜谢。则天又谓曰：「然何处得肉？」德叩头称死罪。则天曰：「朕断屠，吉凶不预。卿命客，亦须择交。无赖之人，不须共聚集。」出肃状以示之。肃流汗浃背，擧朝唾其面。《广记》二六三。《续世说》一二。

42. []{#唐轶一-武皇后-42}
洛东龙门香山寺上方，则天时名望春宫。则天常御石楼坐朝，文武百执事班于外而朝焉。《大唐传载》。《唐语林》五。

43. []{#唐轶一-武皇后-43}
武后将如洛阳，至阌乡县东，骑忽不进，召巫，言晋龙骧将军王濬云：「臣墓在道南，每为樵者所苦。闻大驾今至，故求哀。」后敕：去墓百步，不得耕殖。至今荆棘森然。《隋唐嘉话》下。又《广记》二八三引作《国朝杂记》。

44. []{#唐轶一-武皇后-44}
见姚崇[3](#唐轶十一-姚崇-3)。

45. []{#唐轶一-武皇后-45}
见狄仁杰[19](#唐轶八-狄仁杰-19)、[20](#唐轶八-狄仁杰-20)、[21](#唐轶八-狄仁杰-21)、[22](#唐轶八-狄仁杰-22)、[23](#唐轶八-狄仁杰-23)、[24](#唐轶八-狄仁杰-24)、[25](#唐轶八-狄仁杰-25)、[26](#唐轶八-狄仁杰-26)、[27](#唐轶八-狄仁杰-27)、[28](#唐轶八-狄仁杰-28)、[30](#唐轶八-狄仁杰-30)。
46. []{#唐轶一-武皇后-46}
见狄仁杰[19](#唐轶八-狄仁杰-19)、[20](#唐轶八-狄仁杰-20)、[21](#唐轶八-狄仁杰-21)、[22](#唐轶八-狄仁杰-22)、[23](#唐轶八-狄仁杰-23)、[24](#唐轶八-狄仁杰-24)、[25](#唐轶八-狄仁杰-25)、[26](#唐轶八-狄仁杰-26)、[27](#唐轶八-狄仁杰-27)、[28](#唐轶八-狄仁杰-28)、[30](#唐轶八-狄仁杰-30)。
47. []{#唐轶一-武皇后-47}
见狄仁杰[19](#唐轶八-狄仁杰-19)、[20](#唐轶八-狄仁杰-20)、[21](#唐轶八-狄仁杰-21)、[22](#唐轶八-狄仁杰-22)、[23](#唐轶八-狄仁杰-23)、[24](#唐轶八-狄仁杰-24)、[25](#唐轶八-狄仁杰-25)、[26](#唐轶八-狄仁杰-26)、[27](#唐轶八-狄仁杰-27)、[28](#唐轶八-狄仁杰-28)、[30](#唐轶八-狄仁杰-30)。
48. []{#唐轶一-武皇后-48}
见狄仁杰[19](#唐轶八-狄仁杰-19)、[20](#唐轶八-狄仁杰-20)、[21](#唐轶八-狄仁杰-21)、[22](#唐轶八-狄仁杰-22)、[23](#唐轶八-狄仁杰-23)、[24](#唐轶八-狄仁杰-24)、[25](#唐轶八-狄仁杰-25)、[26](#唐轶八-狄仁杰-26)、[27](#唐轶八-狄仁杰-27)、[28](#唐轶八-狄仁杰-28)、[30](#唐轶八-狄仁杰-30)。
49. []{#唐轶一-武皇后-49}
见狄仁杰[19](#唐轶八-狄仁杰-19)、[20](#唐轶八-狄仁杰-20)、[21](#唐轶八-狄仁杰-21)、[22](#唐轶八-狄仁杰-22)、[23](#唐轶八-狄仁杰-23)、[24](#唐轶八-狄仁杰-24)、[25](#唐轶八-狄仁杰-25)、[26](#唐轶八-狄仁杰-26)、[27](#唐轶八-狄仁杰-27)、[28](#唐轶八-狄仁杰-28)、[30](#唐轶八-狄仁杰-30)。
50. []{#唐轶一-武皇后-50}
见狄仁杰[19](#唐轶八-狄仁杰-19)、[20](#唐轶八-狄仁杰-20)、[21](#唐轶八-狄仁杰-21)、[22](#唐轶八-狄仁杰-22)、[23](#唐轶八-狄仁杰-23)、[24](#唐轶八-狄仁杰-24)、[25](#唐轶八-狄仁杰-25)、[26](#唐轶八-狄仁杰-26)、[27](#唐轶八-狄仁杰-27)、[28](#唐轶八-狄仁杰-28)、[30](#唐轶八-狄仁杰-30)。

51. []{#唐轶一-武皇后-51}
见王方庆[2](#唐轶八-王方庆-2)。

52. []{#唐轶一-武皇后-52}
见吉顼[4](#唐轶八-吉顼-4)。

53. []{#唐轶一-武皇后-53}
长安末，张易之等将为乱，张柬之阴谋之，遂引桓彦范、敬晖、李湛等为将，委以禁兵。神龙元年正月二十三日，晖等率兵将至玄武门，王同皎、李湛等先遣往迎皇太子于东宫，启曰：「张易之兄弟，反道乱常，将图不轨。先帝以神器之重，付殿下主之，无罪幽废，人神愤惋，二十三年于兹矣。今天启忠勇，北门将军、南衙执政，克期以今日诛凶竖，复李氏社稷。伏愿殿下暂至玄武门，以副众望。」太子曰：「凶竖悖乱，诚合诛夷。如圣躬不康何？虑有惊动，请为后图。」同皎讽谕久之，太子乃就路。又恐太子有悔色，遂扶上马，至玄武门，斩关而入，诛易之等于迎仙院。则天闻变，乃起见太子曰：「乃是汝邪？小儿既诛，可还东宫。」桓彦范进曰：「太子安得更归！往者天皇弃群臣，以爱子托陛下。今太子年长，久居东宫，将相大臣思太宗、高宗之德，诛凶竖，立太子，兵不血刃而清内难，则天意人事，归乎李氏久矣。今圣躬不康，神器无主，陛下宜『复子明辟』，以顺亿兆神祇之心。臣等谨奉天意，不敢不请陛下传立爱子，万代不绝，天下幸甚矣。」则天乃卧不语，见李湛曰：「汝是诛易之兄弟人耶？我养汝辈，翻见今日。」湛不敢对。湛，义府之子也。《大唐新语》一。

54. []{#唐轶一-武皇后-54}
太后善自粉饰，虽子孙在侧，不觉其衰老。及在上阳宫，不复栉颒，形容羸悴。上入见，大惊。太后泣曰：「我自房陵迎汝来，固以天下授汝矣，而五贼贪功，惊我至此。」上悲泣不自胜，伏地拜谢死罪。由是三思等得入其谋。《唐统纪》（《通鉴考异》一二）。

55. []{#唐轶一-武皇后-55}
《万岁乐》。唐史云：明皇分乐为二部。堂下立奏，谓之立部伎；堂上坐奏，谓之坐部伎。坐部伎六曲，而《鸟歌万岁乐》居其四。《鸟歌》者，武后作也，有鸟能人言「万岁」，因以制乐。《通典》云：《鸟歌万岁乐》，武太后所造，时宫中养鸟能人言，尝称万岁，为乐以象之。舞，三人衣绯，大袖，并画鸜鹆冠，作鸟象。《碧鸡漫志》四。

56. []{#唐轶一-武皇后-56}
武后朝宰相石泉公王方庆，瑯琊王也。武后尝御武成殿阅书画，问方庆曰：「卿家旧法书存乎？」方庆遂集自右军已下至僧虔、智永禅师等二十五人各书一卷，进上。后命崔融作序，谓为《宝章集》，亦曰王氏世宝也。《尚书故实》。《书小史》二。

57. []{#唐轶一-武皇后-57}
天授二年腊，卿相欲诈称花发，请幸上苑，有所谋也。许之。寻疑有异图，乃遣使宣诏曰：「明朝游上苑，火急报春知：花须连夜发，莫待晓风吹！」于是凌晨名花布苑，群臣咸服其异。后托术以移唐祚，此皆妖妄，不足信也。大凡后之诗文，皆元万顷、崔融辈为之。《唐诗纪事》三。《广卓异记》二。

58. []{#唐轶一-武皇后-58}
见李白[33](#唐轶十四-李白-33)。

59. []{#唐轶一-武皇后-59}
见宋之问[3](#唐轶九-宋之问-3)、[5](#唐轶九-宋之问-5)。
60. []{#唐轶一-武皇后-60}
见宋之问[3](#唐轶九-宋之问-3)、[5](#唐轶九-宋之问-5)。

61. []{#唐轶一-武皇后-61}
则天时，调猫儿与鹦鹉同器食，命御史彭先觉监，遍示百官及天下考使。传看未遍，猫儿饥，遂𫜪杀鹦鹉以餐之，则天甚愧。武者国姓，殆不祥之征也。《朝野佥载》五。

62. []{#唐轶一-武皇后-62}
天后时，左衞兵曹刘景阳使岭南，得秦吉了鸟雄雌各一只，解人语。至都进之，留其雌者。雄者烦然不食，则天问曰：「何无聊也？」鸟为言曰其配为使者所得，今颇思之。乃呼景阳曰：「卿何故藏一鸟不进？」景阳叩头谢罪，乃进之。则天不罪也。《朝野佥载》四。

63. []{#唐轶一-武皇后-63}
唐天后中，尚食奉御张思恭进牛窟利上蚰蜒，大如筯。天后以玉合贮之，召思恭示曰：「昨窟利上有此，极是毒物。近有鸡食乌百足虫忽死，开腹，中有蚰蜒一抄，诸虫并尽，此物不化。朕昨日以来意恶不能食。」思恭顿首请死，赦免之，与宰夫并流岭南。《朝野佥载》（《广记》四七四）。

64. []{#唐轶一-武皇后-64}
天后好食冷修羊肠。张昌宗冷修羊手札曰：「珍郎杀身以奉国。」《清异录》上。

# 唐人轶事汇编卷二

## 唐中宗

1. []{#唐轶二-唐中宗-1}
见裴炎[1](#唐轶八-裴炎-1)。

2. []{#唐轶二-唐中宗-2}
唐中宗为天后废于房陵，仰天而叹，因抛一石于云中，心祝之曰：「我为帝，即此石不落。」遂为树枝阁之，至今犹存。《独异志》中。又《广记》一三五引。

3. []{#唐轶二-唐中宗-3}
见崔敬嗣[1](#唐轶十-崔敬嗣-1)。

4. []{#唐轶二-唐中宗-4}
见武皇后[53](#唐轶一-武皇后-53)。

5. []{#唐轶二-唐中宗-5}
张柬之既迁则天于上阳宫，中宗犹以皇太子监国，告武氏之庙。时累日阴翳，侍御史崔浑奏曰：「方今国命初复，正当徽号称唐，顺万姓之心。奈何告武氏庙？庙宜毁之，复唐鸿业，天下幸甚。」中宗深纳之。制命既行，阴云四除，万里澄廓，咸以为天人之应。《大唐新语》二。《唐语林》五。

6. []{#唐轶二-唐中宗-6}
见武皇后[54](#唐轶一-武皇后-54)。

7. []{#唐轶二-唐中宗-7}
唐中宗朝，安乐、太平诸公主用事，东西置两铨，恣行请托、或有斜封受官，预用来秋阙。《海录碎事》二一。

8. []{#唐轶二-唐中宗-8}
景龙中，斜封得官者二百人，从屠贩而践高位。景云践祚，尚书宋璟、御史大夫毕构奏停斜封人官。璟、构出，后见鬼人彭卿受斜封人贿赂，奏云见孝和，怒曰：「我与人官，何因夺却。」于是斜封皆复旧职。《朝野佥载》一。

9. []{#唐轶二-唐中宗-9}
见萧至忠[2](#唐轶十-萧至忠-2)。

10. []{#唐轶二-唐中宗-10}
见宋璟[8](#唐轶十一-宋璟-8)。

11. []{#唐轶二-唐中宗-11}
上巳祓禊，赐侍臣细柳圈，云：「带之免虿毒瘟疫。」《景龙文馆记》（张本《说郛》七七、陶本《说郛》四六）。又《御览》九四七、《类说》六引。《酉阳杂俎》前集一。

12. []{#唐轶二-唐中宗-12}
十月帝诞辰，内殿宴群臣，联句云……帝谓侍臣曰：「今天下无事，朝野多欢，欲与卿等词人，时赋诗宴乐，可识朕意，不须惜醉。」大学士李峤、宗楚客等跪奏曰：「臣等多幸，同遇昌期。谬以不才，策名文馆。思励驽朽，庶裨河岳。既陪天欢，不敢不醉。」此后每游别殿，幸离宫，驻跸芳苑，鸣笳仙禁，或戚里宸筵，王门卺席，无不毕从。《唐诗纪事》一。《景龙文馆记》（陶本《说郛》四六）。又《类说》六引。

13. []{#唐轶二-唐中宗-13}
见武平一[1](#唐轶十-武平一-1)。

14. []{#唐轶二-唐中宗-14}
见韦嗣立[3](#唐轶十-韦嗣立-3)、[4](#唐轶十-韦嗣立-4)。

15. []{#唐轶二-唐中宗-15}
〔景龙〕四年春，上宴于桃花园，群臣毕从。学士李峤等各献桃花诗，上令宫女歌之。辞既清婉，歌仍妙绝。献诗者舞蹈称万岁。上𠡠太常简二十篇入乐府，号曰《桃花行》。《景龙文馆记》（陶本《说郛》四六）。又《御览》九六七引。

16. []{#唐轶二-唐中宗-16}
〔景龙〕四年清明，中宗幸梨园，命侍臣为拔河之戏。以大麻𫄠两头系十余小索，每索数人执之以挽，六弱为输。时七宰相二驸马为东朋，三相五将为西朋。仆射韦巨源、少师唐休璟以年老，随𫄠而踣，久不能起。帝以为笑乐。《景龙文馆记》（陶本《说郛》四六、张本《说郛》七七）。又《类说》六引。《封氏闻见记》六。《唐语林》五。

17. []{#唐轶二-唐中宗-17}
四月上巳日，上幸司农少卿王光辅庄。驾还朝后，中书侍郎南阳岑羲设茗，饮蒲萄浆，与学士等讨论经史。《景龙文馆记》（陶本《说郛》四六）。又《御览》九七二引。

18. []{#唐轶二-唐中宗-18}
四年夏四月，上与侍臣于树下摘樱桃，恣其食。末后于蒲萄园大陈宴席，奏宫乐至暝，每人赐朱樱两笼也。《景龙文馆记》（陶本《说郛》四六）。又《御览》九六九引。

19. []{#唐轶二-唐中宗-19}
见崔湜[4](#唐轶十-崔湜-4)。

20. []{#唐轶二-唐中宗-20}
中宗景龙中，召学士赐猎，作吐陪行，前方后圆也。有二大雕，上仰望之，有放挫啼曰：「臣能取之。」乃悬死鼠于鸢足，联其目，放而钧焉，二雕果击于鸢盘。狡兔起前，上举挝击毙之，帝称「那庚」，从臣皆呼万岁。《酉阳杂俎》前集一。

21. []{#唐轶二-唐中宗-21}
中宗令扬州造方丈镜，铸铜为桂树，金花银叶，帝每骑马自照，人马并在镜中。专知官高邮县令幼临也。《朝野佥载》三。

22. []{#唐轶二-唐中宗-22}
中宗时，殿中奏蹀马之戏，宛转中律。遇作饮酒乐者，以口啣杯，卧而复起，吐蕃大惊。《景龙文馆记》（陶本《说郛》四六）。又《类说》六引。

23. []{#唐轶二-唐中宗-23}
上尝梦日乌飞，蝙蝠数十逐而堕地。惊觉，召万回僧，曰：「大家即是上天时。」翌日而崩。《酉阳杂俎》前集一。

## 韦皇后

1. []{#唐轶二-韦皇后-1}
隋开皇中，京兆韦衮有奴曰桃符，每征讨将行，有胆力。衮至左衞中郎，以桃符久从驱使，乃放从良。桃符家有黄，宰而献之，因问衮乞姓。衮曰：「止从我姓为韦氏。」符叩头曰：「不敢与郎君同姓。」衮曰：「汝但从之，此有深意。」故至今为「黄犊子韦」，即韦庶人其后也。不许异姓者，盖虑年代深远，子孙或与韦氏通婚，此其意也。《朝野佥载》三。

2. []{#唐轶二-韦皇后-2}
见周仁轨[1](#唐轶十-周仁轨-1)。

3. []{#唐轶二-韦皇后-3}
见裴谈[1](#唐轶十-裴谈-1)。

4. []{#唐轶二-韦皇后-4}
韦庶人葬其父韦玄贞，号酆王。葬毕，官人路见鬼师雍文智，诈宣酆王教曰：「常作官人，甚大艰苦，宜与赏，着绿者与绯。」韦庶人悲恸，欲依鬼教与之。未处分间，有告文智诈受赂贿，验，遂斩之。《朝野佥载》三。

5. []{#唐轶二-韦皇后-5}
韦庶人之全盛日，好厌祷，并将昏镜以照人，令其速乱，与崇仁坊邪俗师婆阿来专行厌魅。平王诛之。后往往于殿上掘得巫蛊，皆逆韦之辈为之也。《朝野佥载》三。

6. []{#唐轶二-韦皇后-6}
景龙中，韦庶人置石台于此街（今按：指朱雀门街），在开化一坊之间。雕刻彩缕，上建颂台，蛟龙蟠绕，下有石马、石狮子、侍衞之像。初，韦氏矫称衣箱有五色云气，使画工图像，以示于朝。及节愍太子遇害，韦氏乃上中宗《圣威神武颂》，刊石以纪其事，谓之颂台。上官昭容之文也。并勒公卿姓名于上，谄词伪事。有乖典实。景云元年毁之。《长安志》七。

7. []{#唐轶二-韦皇后-7}
景龙中谣曰：「黄柏犊子挽纼断，两脚踏地鞋断。」六月，平王诛逆韦，欲作乱。鞋断者，事不成。阿韦是「黄犊」之后也。《朝野佥载》一。

8. []{#唐轶二-韦皇后-8}
逆韦之妹，冯太和之妻，号七姨，信邪，见豹头枕以辟邪，白泽枕以去魅，作伏熊枕以为宜男。太和死，嗣虢王娶之。韦之败也，虢王斫七姨头送朝堂，则知辟邪之枕无效矣。《朝野佥载》五。

## 上官昭容

1. []{#唐轶二-上官昭容-1}
上官昭容者，侍郎仪之孙也。仪子得罪，妇郑氏填宫，遗腹生昭容。其母将诞之夕，梦人与秤，曰：「持之秤量天下文士。」郑氏冀其男也。及生昭容，视之，曰：「秤量天下，岂是汝耶？」口中哑哑如应曰「是」。《刘宾客嘉话录》。又《广记》一三七引。《景龙文馆记》（《广记》二七一）。《唐语林》三。《南部新书》庚。

2. []{#唐轶二-上官昭容-2}
今妇人面饰用花子，起自昭容上官氏所制，以掩点迹。《酉阳杂俎》八。

3. []{#唐轶二-上官昭容-3}
上官昭容自制花子以掩黯处。天后每对宰臣，令昭容卧床裙下，录所奏事。一日，窃窥宰臣，上觉，退朝怒甚，取甲刀刺面上，不许拔，昭容遽为《乞拔刀子》诗。后为花子以掩痕也。《北户录》（《类说》一三）。

4. []{#唐轶二-上官昭容-4}
高皇帝御群臣，赋《宴赏双头牡丹》诗，惟上官昭容一联为绝丽，所谓「势如连璧友，心若臭兰人」者。使夫婉儿稍知义训，亦足为贤妇人，而称量天下，何足道哉！此祸成，所以无赦于死也。有文集一百卷行于世。《龙城录》下。《异人录》（《类说》一二）。

5. []{#唐轶二-上官昭容-5}
中宗正月晦日幸昆明池赋诗，群臣应制百余篇。帐殿前结彩楼，命昭容选一首为新翻御制曲。从臣悉集其下，须臾纸落如飞，各认其名而怀之。既进，唯沈、宋二诗不下。又移时，一纸飞坠，竞取而观，乃沈诗也。及闻其评曰：「二诗工力悉敌。沈诗落句云『微臣雕朽质，羞睹豫章材』，盖词气已竭。宋诗云『不愁明月尽，自有夜珠来』，犹陟健举。」沈乃伏，不敢复争。宋之问诗曰：「春豫灵池近，沧波帐殿开。舟凌石鲸动，查拂斗牛回。节晦蓂全落，春迟柳暗催。象溟看浴景，烧劫辨沉灰。镐饮周文乐，汾歌汉武才。不愁明月尽，自有夜珠来。」《唐诗纪事》三。

6. []{#唐轶二-上官昭容-6}
逆韦诗什并上官昭容所制。昭容，上官仪孙女，博涉经史，研精文笔，班婕妤、左嫔无以加。《朝野佥载》（《后村诗话》续集三）。

## 唐睿宗

1. []{#唐轶二-唐睿宗-1}
滋水驿在长乐驿之东，睿皇在藩日经此厅，厅西壁画一胡头，因题曰：「唤出眼何用苦深藏，缩却鼻何畏不闻香。」《南部新书》戊。

2. []{#唐轶二-唐睿宗-2}
睿宗尝阅内库，见一鞭，金色，长四尺，数节有虫啮处，状如盘龙，靶上悬牙牌，题象耳皮，或言隋宫库旧物也。上为冀王时，寝斋壁上，蜗迹成天字，上惧，遽扫之，经数日如初。及即位，雕玉铸黄金为蜗形，分置于释道像前。《酉阳杂俎》前集一。又《分门古今类事》二引。　案：《广记》一三五引《录异记》以蜗牛迹为玄宗在藩邸事，当误。

3. []{#唐轶二-唐睿宗-3}
见安金藏[1](#唐轶九-安金藏-1)。

4. []{#唐轶二-唐睿宗-4}
见萧至忠[2](#唐轶十-萧至忠-2)。

5. []{#唐轶二-唐睿宗-5}
见唐中宗[8](#唐轶二-唐中宗-8)。

6. []{#唐轶二-唐睿宗-6}
见太平公主[8](#)。

7. []{#唐轶二-唐睿宗-7}
景云二年二月，睿宗谓侍臣曰：「有术士上言，五日内有急兵入宫，卿等为朕备之。」左右失色，莫敢对。张说进曰：「此有谗人设计，拟摇动东宫耳。陛下若使太子监国，则君臣分定，自然窥觎路绝，灾难不生。」姚崇、宋璟、郭元振进曰：「如说所言。」睿宗大悦，即日诏皇太子监国。时太平公主将有夺宗之计，于光范门内乘步辇，俟执政以讽之，众皆恐惧。宋璟昌言曰：「太子有大功于天下，真社稷主，安敢妄有异议。」遂与姚崇奏：「公主就东都，出宁王已下为刺史，以息人心。」睿宗曰：「朕更无兄弟，唯有太平一妹，朝夕欲得相见。卿勿言，余并依卿所奏。」公主闻之，大怒。玄宗惧，乃奏崇、璟离间骨肉，请加罪黜，悉停宁王已下外授。崇贬申州刺史，璟楚州刺史。《大唐新语》一。

8. []{#唐轶二-唐睿宗-8}
睿宗闻金仙、玉真公主饮素，日令以九龙食轝装逍遥炙赐之。《清异录》下。

9. []{#唐轶二-唐睿宗-9}
监察御史慕容珣奏弹西明寺僧慧范，以其通宫人张氏，张即太平公主乳母也，侵夺百姓。上以为御史当不避豪贵，见公主出居蒲州，乃敢弹射，在日不言，状涉间离骨肉，遂贬为密州员外司马。《统纪》（《通鉴考异》一二）。

10. []{#唐轶二-唐睿宗-10}
先天初，上御安福门观灯，太常作歌乐，出宫女歌舞，朝士能文者为踏歌，声调入云。《辇下岁时记》（陶本《说郛》六九）。又《古今事文类聚前集》七引。

11. []{#唐轶二-唐睿宗-11}
睿宗先天二年正月十五、十六夜，于京师安福门外作灯轮高二十丈，衣以锦绮，饰以金玉，燃五万盏灯，簇之如花树。宫女千数，衣罗绮，曳锦绣，耀珠翠，施香粉。一花冠、一巾帔皆万钱，装束一妓女皆至三百贯。妙简长安、万年少女妇千余人，衣服、花钗、媚子亦称是，于灯轮下踏歌三日夜，欢乐之极，未始有之。《朝野佥载》三。又《广记》二三六引。

## 唐玄宗

1. []{#唐轶二-唐玄宗-1}
玄宗始三岁封楚王，时则天因御高楼，抱之眺望，误坠于地，左右失声，奔下扶拥，帝怡然无亏损之状，则天甚奇之。《天中记》一二。

2. []{#唐轶二-唐玄宗-2}
唐天后尝召诸皇孙坐于殿上，观其嬉戏，取竺西国所贡玉环钏杯盘，列于前后，纵令争取，以观其志。莫不奔竞，厚有所获，独玄宗端坐，略不为动。后大奇之，抚其背曰：「此儿当为太平天子。」遂命取玉龙子以赐。玉龙子，太宗于晋阳宫得之，文德皇后常置之衣箱中，及大帝载诞之三日后，以朱络衣褓并玉龙子赐焉。其后常藏之内府。虽其广不数寸，而温润精巧，非人间所有。及玄宗即位，每京师雨，必虔诚祈祷。将有霖注，逼而视之，若奋鳞鬣。开元中，三辅大旱，玄宗复祈祷，而涉旬无雨，帝密投南内之龙池，俄而云物暴起，风雨随作。及幸西蜀，车驾次渭水，将渡，驻跸于水滨。左右侍御或有临流濯弄者，于沙中得之。上闻惊喜，视之泫然流泣曰：「此吾昔时所宝玉龙子也。」自此，每夜中光彩辉烛一室。上既还京，为小黄门攘窃以遗李辅国，李辅国常置于柜中。辅国将败，夜闻柜中有声，开视之，已亡其所。《明皇杂录》上。又《广记》四〇一引。《神异录》（《广记》三九六）。

3. []{#唐轶二-唐玄宗-3}
上为皇孙时，风表瓌异，神彩英迈，尝于朝堂叱武攸暨曰：「朝堂，我家朝堂，汝得恣蜂虿而狼顾耶？」则天闻而惊异之，再三顾曰：「此儿气概，终当为吾家太平天子也。」《开天传信记》。《唐语林》四。

4. []{#唐轶二-唐玄宗-4}
见神秀[1](#唐轶九-神秀-1)。

5. []{#唐轶二-唐玄宗-5}
景云中，吐蕃遣使迎金城公主，中宗于梨园亭子赐观打毬。吐蕃赞咄奏言：「臣部曲有善毬者，请与汉敌。」上令仗内试之。决数都，吐蕃皆胜。时玄宗为临淄王，中宗又令与嗣虢王邕、驸马杨慎交、武秀等四人，敌吐蕃十人。玄宗东西驱突，风回电激，所向无前。吐蕃功不获施，其都满赞咄犹此仆射也。中宗甚悦，赐强明绢数百段，学士沈佺期、武平一等皆献诗。《封氏闻见记》六。

6. []{#唐轶二-唐玄宗-6}
上自临淄郡王为潞州别驾，乞假归京师，观时晦迹，尤用卑损。会春暮，豪家子数辈盛酒馔，游于昆明池，选胜方宴。上戎服臂小鹰于野次，因疾驱直突会前，诸子辈颇露难色。忽一少年持酒船唱令曰：「宜以门族官品备陈之。」酒及于上，因大声曰：「曾祖天子，父相王，临淄郡王某也。」诸少年闻之，惊走四散，不敢复视于车服。上因联饮三银船，尽一巨（馅）〔觥〕，徐乘马而东去。《松窗杂录》。《南部新书》甲。《唐语林》四。《青琐高议》后集二。

7. []{#唐轶二-唐玄宗-7}
见王琚[1](#唐轶十一-王琚-1)。

8. []{#唐轶二-唐玄宗-8}
潞州启圣宫有明皇帝欹枕斜书壁处，并腰鼓马槽竝在。公为潞州从事，皆见之。《尚书故实》。《唐语林》五。《集注分类东坡先生诗》一一《赠写真何充秀才》叶尧卿注引《尚书谭录》亦载，「并腰鼓马槽竝在」下有「明皇有一目微斜，故作横撚箭之状」。

9. []{#唐轶二-唐玄宗-9}
见唐睿宗[7](#唐轶二-唐睿宗-7)。

10. []{#唐轶二-唐玄宗-10}
玄宗之在东宫，为太平公主所忌，朝夕伺察，纤微闻于上；而宫阙左右亦潜持两端，以附太平之势。时元献皇后得幸，方娠，玄宗惧太平，欲令服药除之，而无可与语者。张说以侍读得进太子宫中，玄宗从容谋及说，说亦密赞其事。他日，说又入侍，因怀去胎药三煮剂以献。玄宗得其药，喜，尽去左右，独搆火殿中，煮未及熟，怠而假寐。肸蚃之际，有神人长丈余，身披金甲，操戈绕药三匝，煮尽覆而无遗焉。玄宗起视，异之，复增火，又投一剂，煮于鼎中，因就榻瞬目以候之，而见神覆煮如初。凡三煮皆覆，乃止。明日，说又至，告其详。说降阶拜贺曰：「天所命也，不可去。」厥后，元献皇后思食酸，玄宗亦以告说。说每因进经，辄袖木瓜以献。故开元中，说恩泽莫之与比；肃宗之于说子均、垍，若亲戚昆弟云。〔柳〕芳本张说所引，说尝自陈述，与力士词协也。《次柳氏旧闻》。《广记》一三六引作《柳氏史》。

11. []{#唐轶二-唐玄宗-11}
今上之为潞州别驾，将入朝，有军人韩凝礼，自谓知兆，上因以食箸试之。既布卦，一箸无故自起，凡三偃三起，观者以为大吉征。既而诛韦氏，定天位，因此行也。凝礼起家五品，至今犹存。《隋唐嘉话》下。又《广记》一三五引。

12. []{#唐轶二-唐玄宗-12}
上皇始平祸乱，在宫所与道士冯存澄因射复得卦，曰「合因」，又得卦曰「斩关」，又得卦曰「铸印乘轩」。存澄启谢曰：「昔此卦三灵为最善，黄帝胜炎帝而筮得之，所谓合因斩关，铸印乘轩，始当果断，终得嗣天。」上皇掩其口曰：「止矣！」默识之矣。后即位，应其术焉。《龙城录》下。《续前定录》。

13. []{#唐轶二-唐玄宗-13}
今上既诛韦氏，擢用贤俊，改中宗之政，依贞观故事，有志者莫不想望太平。中书令元之、侍中璟、御史大夫构、河南尹杰，皆一时之选，时人称姚、宋、毕、李焉。《隋唐嘉话》下。《唐语林》四。

14. []{#唐轶二-唐玄宗-14}
上皇初登极，梦二龙啣符自红雾中来，上大隶「姚崇宋璟」四字，扐之两大树上，宛延而去。梦回，上召申王圆兆。王进曰：「两木，相也。二人名为天遣龙致于树，即知崇、璟当为辅相兆矣。」《龙城录》下。《续前定录》。

15. []{#唐轶二-唐玄宗-15}
见姚崇[5](#唐轶十一-姚崇-5)。

16. []{#唐轶二-唐玄宗-16}
玄宗初即位，体貌大臣，宾礼故老，尤注意于姚崇、宋璟，引见便殿，皆为之兴，去则临轩以送。其他宰臣，优宠莫及。至李林甫以宗室近属，上所援用，恩意甚厚，而礼遇渐轻。姚崇为相，尝于上前请序进郎吏，上顾视殿宇不注，崇再三言之，冀上少售，而卒不对。崇益恐，趋出。而高力士奏曰：「陛下初承鸿业，宰臣请事，即当面言可否。而崇言之，陛下不视，臣恐宰臣必大惧。」上曰：「朕既任崇以庶政，事之大者当白奏，朕与共决之；如郎署吏秩甚卑，崇独不能决，而重烦吾耶？」崇至中书，方悸不自安。会力士宣事，因为言上意，崇且解且喜。朝廷闻者，皆以上有人君之大度，得任人之道焉。《次柳氏旧闻》。

17. []{#唐轶二-唐玄宗-17}
开元初，山东大蝗。姚元崇请分遣使捕蝗埋之。上曰：「蝗，天灾也，诚由不德而致焉。卿请捕蝗，得无违而伤义乎？」元崇进曰：「臣闻《大田》诗曰『秉畀炎火』者，捕蝗之术也。古人行之于前，陛下用之于后，古人行之，所以安农；陛下行之，所以除害。臣闻安农，非伤义也，农安则物丰，除害则人丰乐，兴农去害，有国之大事也，幸陛下熟思之。」上喜曰：「事既师古，用可救时，是朕心也。」遂行之。时中外咸以为不可，上谓左右曰：「吾与贤相讨论已定，捕蝗之事，敢议者死！」是岁所司结奏捕蝗虫凡百余万石，时无饥馑，天下赖焉。《开天传信记》。《唐语林》一。

18. []{#唐轶二-唐玄宗-18}
明皇在便殿，甚思姚元崇论时务。七月十五日，苦雨不止，泥泞盈尺。上令侍御者抬步辇召学士来。时元崇为翰林学士，中外荣之。自古急贤待士，帝王如此者，未之有也。《开元天宝遗事》上。《唐语林》五。《五色线》上。　案：《容斋随笔》一辨其误，曰：「元崇自武后时已为宰相，及开元初三入辅矣。」

19. []{#唐轶二-唐玄宗-19}
见姚崇[16](#唐轶十一-姚崇-16)。

20. []{#唐轶二-唐玄宗-20}
宋璟为宰相，朝野人心归美焉。时春御宴，帝以所用金筯令内臣赐璟。虽受所赐，莫知其由，未敢陈谢。帝曰：「所赐之物，非赐汝金，盖赐卿之筯，表卿之直也。」璟遂下殿拜谢。《开元天宝遗事》上。

21. []{#唐轶二-唐玄宗-21}
明皇忧勤国政，谏无不从，或有章疏规讽，则探其理道优长者贮于金函中，日置于右，时取读之，未尝懈怠也。《开元天宝遗事》下。《五总志》。

22. []{#唐轶二-唐玄宗-22}
唐高力士于太宗陵寝宫，见梳箱一、柞木梳一、黑角篦一、草根刷子一，叹曰：「先帝亲正皇极，以致升平，随身服用，唯留此物。将欲传示子孙，永存节俭。」具以奏闻。明皇诣陵，至寝宫，问所留示者何在？力士捧跪上，上跪奉，肃敬如不可胜，曰：「夜光之珍，垂棘之璧，将何以愈此？」即命史官书之典册。是时，明皇履位未久，厉精为治，故见太宗故物而惕然有感。及侈心一动，穷天下之力不足以副其求，尚何有于此哉？《容斋续笔》一四。事当据《高力士外传》。

23. []{#唐轶二-唐玄宗-23}
开元始年，上悉出金银珠玉锦绣之物于朝堂，若山积而焚之，示不复御用也。《隋唐嘉话》下。《唐语林》二。

24. []{#唐轶二-唐玄宗-24}
玄宗以风俗奢靡，开元二年秋七月，制：乘舆服御、金银器玩，宜令有司销毁，以供军国之用。其珠玉锦绣，焚于殿前。后妃以下，皆无得服珠玉、锦缕、钿绣也。《续世说》九。

25. []{#唐轶二-唐玄宗-25}
神武皇帝七月即位，东都白马寺铁像头无故自落于殿门外。自后捉搦僧尼严急，令拜父母等，未成者并停革，后出者科决，还俗者十八九焉。《朝野佥载》一。

26. []{#唐轶二-唐玄宗-26}
上始入斜谷，天尚早，烟雾甚晦。知顿使、给事中韦倜于野中得新熟酒一壶，跪献于马首者数四，上不为之举。倜惧，乃注以他器，引满于前。上曰：「卿以我为疑耶？始吾御宇之初，尝饮，大醉损一人，吾悼之，因以为戒，迨今四十余年，未尝甘酒味。」指力士及近侍者曰：「此皆知之，非绐卿也。」从臣闻之，无不感悦。上孜孜儆戒也如是。富有天下，仅五十载，岂不由斯道乎？《次柳氏旧闻》。《绀珠集》五、《类说》二一引作《明皇十七事》。（陶本《说郛》三六作《次柳氏旧闻》、五二作《明皇十七事》。）《南部新书》辛。

27. []{#唐轶二-唐玄宗-27}
上皇在巴西郡，宰臣请高力士奏蜀中气候温瘴，宜数进酒。上皇令高力士宣旨曰：「朕本嗜酒，断之已久，终不再饮，深愧卿等意也。」力士因说：「上皇开元四年，因醉怒杀一人，明日都不记得，犹召之。左右具奏，上怆然不言，乃赐御库绢五百匹用给丧事，更令力士就宅宣旨致祭。从兹断酒，虽下药，亦不辄饮。」《幸蜀记》（《通鉴考异》一五）。

28. []{#唐轶二-唐玄宗-28}
开元初，上励精理道，铲革讹弊，不六七年，天下大治，河清海晏，物殷俗阜。安西诸国，悉平为郡县。自开远门西行，亘地万余里，入河湟之赋税。左右藏库，财物山积，不可胜较。四方丰稔，百姓殷富，管户一千余万，米一斗三四文，丁壮之人，不识兵器。路不拾遗，行者不囊粮。其瑞叠应，重译麕至，人情欣欣然，感登岱告成之事。上犹惕励不已，为让者数四焉。是时，刘晏年八岁，献《东封书》。上览而奇之，命宰相出题，就中书试验。张说、源乾曜等咸宠荐。上以晏间生秀妙，引晏于内殿，纵六宫观看。贵妃坐晏于膝上，亲为晏画眉总丱髻。宫中人投果遗花者，不可胜数也。寻拜晏秘书省正字。《开天传信记》。《唐语林》三。

29. []{#唐轶二-唐玄宗-29}
开元六年，西幸至兰峰顿。乘舆每出，所宿侍臣皆从。既而驰逐原野，然从官分散，宰相即先于前顿朝堂列位，乘舆至，必鞭揖之方入。是日，上垂鞭盛气，不顾而入，苏、宋惧。盖怒河南尹李朝隐桥顿不备也，解之方息。《南部新书》戊。

30. []{#唐轶二-唐玄宗-30}
见苏颋[16](#唐轶十一-苏颋-16)。

31. []{#唐轶二-唐玄宗-31}
华岳云台观中方之上，有山崛起，半瓮之状，名曰：瓮肚峰。上赏望，嘉其高迥。欲于峰腹大凿「开元」二字，填以白石，令百余里望见。谏官上言，乃止。《开天传信记》。又《广记》三九七引。《南部新书》壬。

32. []{#唐轶二-唐玄宗-32}
车驾次华阴，上见岳神数里迎谒。上问左右，莫之见。遂诏诸巫问神安在，独老巫阿马婆奏云：「三郎，在路左，朱发紫衣，迎候陛下。」上顾笑之，仍敕阿马婆，敕神先归。上至庙，见神橐鞬，俯伏庭东南大柏树下，又诏阿马婆问之，对如上见。上加敬礼，命阿马婆致意，而旋降诏先诣岳，封为金天王，仍上自书制碑文以宠异之。其碑高五十余尺，阔丈余，厚四五尺，天下碑莫比也。其阴刻扈从太子王公以下百官名氏。制作壮丽，巧无伦比焉。《开天传信记》。又《广记》二八三、《广卓异记》一引。

33. []{#唐轶二-唐玄宗-33}
明皇东封，至嘉会顿，有兔起于御马之前，引弓傍射，获之。时突厥遣其大臣颉利发入朝，因扈从，颉利发下马捧兔，舞蹈曰：「圣人神武超绝，若天上则不知，人间无也。」《海录碎事》一〇上。

34. []{#唐轶二-唐玄宗-34}
上封太山，进次荥阳旃然河上，见黑龙，命弧矢射之。矢发，龙潜灭，自尔旃然伏流，于今百余年矣。按旃然即济水也，溢而为荥，遂名旃然。《左传》云「楚师济于旃然」是也。《开天传信记》。又《广记》四二〇引。《唐语林》四。

35. []{#唐轶二-唐玄宗-35}
上将登封太山，益州进白骡至，洁朗丰润，权奇伟异，上遂亲乘之。柔习安便，不知登降之倦。告成礼毕，复乘而下。才下山坳，休息未久，而有司言白骡无疾而殪。上叹异之，谥曰白骡将军，命有司具槥椟，叠石为墓。在封禅坛北一里余，于今存焉。《开天传信记》。又《广记》四三六引。

36. []{#唐轶二-唐玄宗-36}
开元十三年，玄宗既封禅，问贺知章曰：「前代帝王，何故秘玉牒之文？」知章对曰：「玉牒本通神明之意。前代帝王所求各异，或祷年算，或求神仙，其事微密，故外人莫知之。」玄宗曰：「朕今此行，皆为苍生祈福，更无私请，宜将玉牒示百寮。」其词曰：「有唐嗣天子臣某乙，敢昭告于昊天上帝：天启李氏，运兴土德。高祖、太宗，受命立极。高宗升平，六合殷盛。中宗绍复，继体丕定。上帝眷祐，锡臣忠武。底绥内难，翼戴圣父。恭承大宝，十有三年。敬若天意，四海宴然。封祀岱岳，谢成于天。子孙百禄，苍生受福。」御制撰《太山铭》亲札勒山顶。诏张说制《封祀坛碑》以纪功德。《大唐新语》一三。

37. []{#唐轶二-唐玄宗-37}
上封太山回，车驾次上党。路之父老，负担壶浆，远近迎谒。上皆亲加存问，受其献馈，锡赉有差。父老有先与上相识者，上悉赐酒食，与之话旧。故过村部，必令询访孤老丧疾之家，加吊恤之。父老忻忻然，莫不瞻戴叩乞驻留焉。及车驾过金桥，御路萦转，上见数十里间，旌纛鲜洁，羽衞整肃。顾谓左右曰：「张说言：『勒兵三十万，旌旗千里间。陕右上党，至于太原。』见《后土碑》。真才子也。」左右皆称万岁。上遂诏吴道玄、韦无忝、陈闳，令同制《金桥图》。圣容及上所乘照夜白马，陈闳主之；桥梁、山水、车舆、人物、草树、雁鸟、器仗、帷幕，吴道玄主之；狗马、骡驴、牛羊、骆驼、猫、猴、猪貀四足之类，韦无忝主之。图成，时谓三绝焉。《开天传信记》。又《广记》二一二引。《图画见闻志》五。《唐语林》四。

38. []{#唐轶二-唐玄宗-38}
见王毛仲[1](#唐轶十一-王毛仲-1)。

39. []{#唐轶二-唐玄宗-39}
见李泌[1](#唐轶十五-李泌-1)

40. []{#唐轶二-唐玄宗-40}
十七年，丞相源乾曜、张说以八月初五今上生之日，请为千秋节，百姓祭皆就此日，名为赛白帝。群臣上万岁寿，王公戚里进金镜绶带，士庶结丝承露囊，更相遗问。《隋唐嘉话》下。《封氏闻见记》四。《唐语林》八。

41. []{#唐轶二-唐玄宗-41}
开元十九年冬，驾东巡至陕，以厅为殿，郭门皆属城门局。薛王车半夜发，及郭，西门不开，掌门者云：「钥匙进内。」家仆不之信，乃坏锁彻关而入。比明日，有司以闻，上以金吾警夜不谨，将军段崇简授代州督，坏锁奴杖杀之。《南部新书》己。

42. []{#唐轶二-唐玄宗-42}
明皇每朝政有阙，则虚怀纳谏，大开士路。早朝百辟趋班，帝见张九龄风威秀整，异于众僚，谓左右曰：「朕每见九龄，使我精神顿生。」《开元天宝遗事》下。《唐语林》四。

43. []{#唐轶二-唐玄宗-43}
玄宗开元二十四年，时在东都。因宫中有怪，明日召宰相，欲西幸。裴稷山、张曲江谏曰：「百姓场圃未毕，请待冬中。」是时李林甫初拜相，窃知上意，及班旅退，佯为蹇步。上问：「何故脚疾？」对曰：「臣非脚疾，愿独奏事。」乃言：「二京，陛下东西宫也。将欲驾幸，焉用择时？假有妨于刈获，则独可蠲免沿路租税。臣请宣示有司，即日西幸。」上大说，自此驾至长安，不复东矣。旬月，耀卿、九龄俱罢，而牛仙客进焉。《国史补》上。又《广记》二四〇引。《唐语林》五。

44. []{#唐轶二-唐玄宗-44}
见张九龄[6](#唐轶十一-张九龄-6)。

45. []{#唐轶二-唐玄宗-45}
见李林甫[9](#唐轶十三-李林甫-9)。

46. []{#唐轶二-唐玄宗-46}
开元二十五年西幸，驻跸寿安连曜宫。宫侧有精舍，庭内刹柱高五丈。有立于承露盘者，上望见之，初谓奸盗觇视宫掖，使中官就竿下诘之。人曰：「吾欲舍身。本是知汤前官，被知汤中使邀钱物，已输十缣，索仍不已。每进汤水，辄投土其中，事若阙供，责怒必死，宁死于舍身尔。」具以闻，诏高力士召知汤中使赍绢于竿下谢之，仍命彻尚舍衞尉幕委积于竿下。其人礼十方毕，以身投地，坠于幕外。举体深红色，初尚微动，须臾绝。诏集文武从官于朝堂，杖杀中使，勅府县厚葬殒者。《南部新书》戊。

47. []{#唐轶二-唐玄宗-47}
唐开元末，于弘农古函谷关得宝符，白石赤文，正成「乘」字。识者解之云：「乘者四十八，所以示圣人御历之数也。」及帝幸蜀之来岁，正四十八年。得宝之时，天下歌之曰：「得宝耶？弘农耶？弘农耶？得宝耶？」得宝之年，遂改元为天宝。《开天传信记》。

48. []{#唐轶二-唐玄宗-48}
天宝初，安思顺进五色玉带，又于左藏库中得五色玉杯。上怪近日西賮无五色玉，令责安西诸蕃。蕃言比常进，皆为小勃律所劫，不达。上怒，欲征之，群臣多谏。独李右座林甫赞成上意，且言武臣王天运谋勇可将。乃命王天运将四万人，兼统诸蕃兵伐之。及逼勃律城下，勃律君长恐惧请罪，悉出宝玉，愿岁贡献。天运不许，即屠城，虏三千人及其珠玑而还。勃律中有术者言，将军无义，不祥，天将大风雪矣。行数百里，忽惊风四起，雪花如翼，风激小海水成冰柱，起而复摧。经半日，小海涨涌，四万人一时冻死，唯蕃汉各一人得还。《酉阳杂俎》前集一四。又《广记》四〇一引。

49. []{#唐轶二-唐玄宗-49}
天宝中，诸公主相效进食，上命中官袁思艺为检校进食使，水陆珍羞数千，一盘之贵，盖中人十家之产。中书舍人窦华尝因退朝，遇公主进食，方列于通衢，乃传呵按辔，行于其间。宫苑小儿数百人奋挺而前，华仅以身免。《明皇杂录》补遗。《续世说》九。

50. []{#唐轶二-唐玄宗-50}
玄宗善八分书，凡命将相，皆先以御札书其名，置案上。会太子入侍，上举金瓯覆其名，以告之曰：「此宰相名也，汝庸知其谁耶？射中，赐尔巵酒。」肃宗拜而称曰：「非崔琳、卢从愿乎？」上曰：「然。」因举瓯以示之，乃赐巵酒。是时，琳与从愿皆有宰相望，玄宗将倚为相者数矣，终以宗族繁盛，附托者众，卒不用。《次柳氏旧闻》。《绀珠集》五、《类说》二一引作《明皇十七事》（陶本《说郛》三六作《次柳氏旧闻》、五二作《明皇十七事》）。《唐语林》三。

51. []{#唐轶二-唐玄宗-51}
玄宗尝器重苏颋，欲待以为相，礼遇顾问，与群臣特异。欲命相前一日，上秘密不欲左右知，迨夜将艾，乃令草诏，访于侍臣曰：「外廷直宿谁？」遂命秉烛召来，至则中书舍人萧嵩。上即以颋姓名授嵩，令草制书。既成，其词曰「国之瓌宝」。上寻读三四，谓嵩曰：「颋，瓌之子，朕不欲斥其父名，卿为刊削之。」上仍命撤帐中屏风与嵩，嵩惭惧流汗，笔不能下者久之。上以嵩抒思移时，必当精密，不觉前席以观。唯改曰：「国之珍宝」，他无更易。嵩既退，上掷其草于地曰：「虚有其表耳。」嵩长大多髯，上故有是名。左右失笑。上闻，遽起掩其口，曰：「嵩虽才艺非长，人臣之贵，亦无与比，前言戏耳。」其默识神览，皆此类也。《明皇杂录》下。又（《广记》四九五引。《唐诗纪事》一四。

52. []{#唐轶二-唐玄宗-52}
见苏颋[8](#唐轶十一-苏颋-8)、[11](#唐轶十一-苏颋-11)。
53. []{#唐轶二-唐玄宗-53}
见苏颋[8](#唐轶十一-苏颋-8)、[11](#唐轶十一-苏颋-11)。

54. []{#唐轶二-唐玄宗-54}
见张嘉贞[3](#唐轶十一-张嘉贞-3)。

55. []{#唐轶二-唐玄宗-55}
见萧嵩[3](#唐轶十一-萧嵩-3)。

56. []{#唐轶二-唐玄宗-56}
源乾曜因奏事称旨，上悦之，于是骤拔用，历户部侍郎、京兆尹，以至宰相。异日，上独与力士语曰：「尔知吾拔用乾曜之速乎？」曰：「不知也。」上曰：「吾以其容貌言语类萧至忠，故用之。」力士曰：「至忠不尝负陛下乎？陛下何念之深也？」上曰：「至忠晚乃谬计耳。其初立朝，得不谓贤相乎？」上之爱才宥过，闻者无不感悦。《次柳氏旧闻》。《广记》二〇二引作《国史补》。陶本《说郛》三六作《次柳氏旧闻》，五二作《明皇十七事》。《唐语林》五。参见萧至忠[3](#唐轶十-萧至忠-3)。

57. []{#唐轶二-唐玄宗-57}
玄宗为太子时，爱妾号鸾儿，多从中贵董逍遥微行。以轻罗造梨花散蘂，裛以月麟香，号「袖里春」，所至暗遗之。《史讳录》（《云仙杂记》一）。

58. []{#唐轶二-唐玄宗-58}
明皇开元初，宫人被进御者，日印选以绸缪记印于臂上，文曰「风月常新」。印毕，渍以桂红膏，则水洗色不退。《史讳录》（《云仙杂记》五）。

59. []{#唐轶二-唐玄宗-59}
开元中，后宫繁众，侍御寝者难于取舍，为彩局儿以定之。集宫嫔，用骰子掷，最胜一人乃得专夜。宦珰私号骰子为「剉角媒人」。《清异录》上。

60. []{#唐轶二-唐玄宗-60}
开元中，颁赐边军纩衣，制于宫中。有兵士于短袍中得诗曰：「沙场征戍客，寒苦若为眠。战袍经手作，知落阿谁边。畜意多添线，含情更著绵。今生已过也，重结后身缘。」兵士以诗白于帅，帅进之。玄宗命以诗遍示六宫，曰：「有作者勿隐，吾不罪汝。」有一宫人自言万死。玄宗深悯之，遂以嫁得诗人。仍谓之曰：「我与汝结今身缘。」边人皆感泣。《本事诗·情感》。《唐诗纪事》七八。

61. []{#唐轶二-唐玄宗-61}
见王皇后[1](#唐轶二-王皇后-1)。

62. []{#唐轶二-唐玄宗-62}
见柳婕妤[1](#唐轶二-柳婕妤-1)。

63. []{#唐轶二-唐玄宗-63}
开元末，明皇每至春时旦暮，宴于宫中，使嫔妃辈争插艳花，帝亲捉粉蝶放之，随蝶所止幸之。后因杨妃专宠，遂不复此戏也。《开元天宝遗事》上。

64. []{#唐轶二-唐玄宗-64}
明皇未得妃子，宫中嫔妃辈投金钱赌侍帝寝，以亲者为胜。召入妃子，遂罢此戏。《开元天宝遗事》下。

65. []{#唐轶二-唐玄宗-65}
天宝中，天下无事。选六宫风流艳态者，名「花鸟使」，主晏。《大唐传载》。《南部新书》庚。《唐语林》五。

66. []{#唐轶二-唐玄宗-66}
五月五日，明皇避暑游兴庆池，与妃子昼寝于水殿中。宫嫔辈凭栏倚槛，争看雌雄二㶉戏于水中。帝时拥贵妃于绡帐内，谓宫嫔曰：「尔等爱水中㶉，争如我被底鸳鸯？」《开元天宝遗事》下。

67. []{#唐轶二-唐玄宗-67}
明皇秋八月，太液池有千叶白莲数枝盛开，帝与贵戚宴赏焉。左右皆叹羡。久之，帝指贵妃示于左右曰：「争如我解语花？」《开元天宝遗事》下。

68. []{#唐轶二-唐玄宗-68}
御苑新有千叶桃花，帝亲折一枝插于妃子宝冠上，曰：「此个花尤能助娇态也。」《开元天宝遗事》上。

69. []{#唐轶二-唐玄宗-69}
明皇正宠妃子，不视朝政。安禄山初承圣睠，因进助情花香百粒，大小如粳米而色红。每当寝处之际，则含香一粒，助情发兴，筋力不倦。帝秘之曰：「此亦汉之慎恤胶也。」《开元天宝遗事》上。

70. []{#唐轶二-唐玄宗-70}
见杨贵妃[8](#唐轶二-杨贵妃-8)、[9](#唐轶二-杨贵妃-9)、[16](#唐轶二-杨贵妃-16)、[21](#唐轶二-杨贵妃-21)、[22](#唐轶二-杨贵妃-22)、[23](#唐轶二-杨贵妃-23)。
71. []{#唐轶二-唐玄宗-71}
见杨贵妃[8](#唐轶二-杨贵妃-8)、[9](#唐轶二-杨贵妃-9)、[16](#唐轶二-杨贵妃-16)、[21](#唐轶二-杨贵妃-21)、[22](#唐轶二-杨贵妃-22)、[23](#唐轶二-杨贵妃-23)。
72. []{#唐轶二-唐玄宗-72}
见杨贵妃[8](#唐轶二-杨贵妃-8)、[9](#唐轶二-杨贵妃-9)、[16](#唐轶二-杨贵妃-16)、[21](#唐轶二-杨贵妃-21)、[22](#唐轶二-杨贵妃-22)、[23](#唐轶二-杨贵妃-23)。
73. []{#唐轶二-唐玄宗-73}
见杨贵妃[8](#唐轶二-杨贵妃-8)、[9](#唐轶二-杨贵妃-9)、[16](#唐轶二-杨贵妃-16)、[21](#唐轶二-杨贵妃-21)、[22](#唐轶二-杨贵妃-22)、[23](#唐轶二-杨贵妃-23)。
74. []{#唐轶二-唐玄宗-74}
见杨贵妃[8](#唐轶二-杨贵妃-8)、[9](#唐轶二-杨贵妃-9)、[16](#唐轶二-杨贵妃-16)、[21](#唐轶二-杨贵妃-21)、[22](#唐轶二-杨贵妃-22)、[23](#唐轶二-杨贵妃-23)。
75. []{#唐轶二-唐玄宗-75}
见杨贵妃[8](#唐轶二-杨贵妃-8)、[9](#唐轶二-杨贵妃-9)、[16](#唐轶二-杨贵妃-16)、[21](#唐轶二-杨贵妃-21)、[22](#唐轶二-杨贵妃-22)、[23](#唐轶二-杨贵妃-23)。

76. []{#唐轶二-唐玄宗-76}
见杨国忠[13](#唐轶十三-杨国忠-13)、[14](#唐轶十三-杨国忠-14)。
77. []{#唐轶二-唐玄宗-77}
见杨国忠[13](#唐轶十三-杨国忠-13)、[14](#唐轶十三-杨国忠-14)。

78. []{#唐轶二-唐玄宗-78}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
79. []{#唐轶二-唐玄宗-79}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
80. []{#唐轶二-唐玄宗-80}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
81. []{#唐轶二-唐玄宗-81}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
82. []{#唐轶二-唐玄宗-82}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
83. []{#唐轶二-唐玄宗-83}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
84. []{#唐轶二-唐玄宗-84}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
85. []{#唐轶二-唐玄宗-85}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
86. []{#唐轶二-唐玄宗-86}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
87. []{#唐轶二-唐玄宗-87}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。
88. []{#唐轶二-唐玄宗-88}
见安禄山[7](#唐轶十四-安禄山-7)、[8](#唐轶十四-安禄山-8)、[9](#唐轶十四-安禄山-9)、[10](#唐轶十四-安禄山-10)、[12](#唐轶十四-安禄山-12)、[13](#唐轶十四-安禄山-13)、[14](#唐轶十四-安禄山-14)、[15](#唐轶十四-安禄山-15)、[16](#唐轶十四-安禄山-16)、[17](#唐轶十四-安禄山-17)、[25](#唐轶十四-安禄山-25)、[31](#唐轶十四-安禄山-31)。

89. []{#唐轶二-唐玄宗-89}
见李林甫[19](#唐轶十三-李林甫-19)。

90. []{#唐轶二-唐玄宗-90}
玄宗时童谣曰：「燕燕飞上天，女儿铺白毡，毡上有千钱。」时幽州又有谣曰：「旧来夸载竿，今日不堪看，但看五月里，清水河边见契丹。」其后禄山反。《集异志》三。

91. []{#唐轶二-唐玄宗-91}
兴庆宫，上潜龙之地，圣历初五王宅也。上性友爱，及即位，立楼于宫之西南垣，署曰「花萼相辉」。朝退，亟与诸王游，或置酒为乐。时天下无事，号太平者垂五十年。及羯胡犯阙，乘传遽以告，上欲迁幸，复登楼置酒，四顾凄，乃命进玉环。玉环者，睿宗所御琵琶也。异时，上张乐宫殿中，每尝置之别榻，以黄帕覆之，不以杂他乐器，而未尝持用。至，俾乐工贺怀智取调之，又命禅定寺僧段师取弹之。时美人善歌从者三人，使其中一人歌《水调》。毕奏，上将去，复留眷眷，因使视楼下有工歌而善《水调》者乎？一少年心悟上意，自言颇工歌，亦善《水调》。使之登楼且歌，歌曰：「山川满目泪沾衣，富贵荣华能几时。不见只今汾水上，唯有年年秋雁飞。」上闻之，潸然出涕，顾侍者曰：「谁为此词？」或对曰：「宰相李峤。」上曰：「李峤真才子也。」不待曲终而去。《次柳氏旧闻》。《白孔六帖》六一、六二、九四引作《明皇杂录》。《本事诗·事感》。《唐诗纪事》一〇。

92. []{#唐轶二-唐玄宗-92}
上遣中使曹仙领千人击鼓于春明门外，又令烧闲厩草积，烟焰燎天。上将乘马，杨国忠谏，以为：「当谨守宗祧，不可轻动。」韦见素力争，以为：「贼势逼近，人心不固，陛下不可不出避狄。国忠暗与贼通，其言不可听。」往返数四，上乃从见素议。加魏方进御史大夫，充前路知顿使。《幸蜀记》（《通鉴考异》一五）。　案：《考异》以为「事乃近诬」。

93. []{#唐轶二-唐玄宗-93}
玄宗西幸，车驾自延秋门出，杨国忠请由左藏库而去，上从之。望见千余人持火炬以俟，上驻跸曰：「何用此为？」国忠对曰：「请焚库积，无为盗守。」上歛容曰：「盗至若不得此，当厚歛于民，不如与之，无重困吾赤子也。」命撤火炬而后行。闻者皆感激流涕，迭相谓曰：「吾君爱人如此，福未艾也。虽太王去豳，何以过此乎？」《次柳氏旧闻》。陶本《说郛》三六引作《次柳氏旧闻》、五二作《明皇十七事》。《唐语林》一。

94. []{#唐轶二-唐玄宗-94}
銮驾自延秋门出，百官尚未知。明日亦〔未〕（□）有来朝者。已而宫嫔乱出，驴马入殿，辇运库物。上过渭桥后，杨国忠令烧断其路。上知之，使高力士走马至桥，止之曰：「今百姓苍惶，各求生路，何得断绝！」令力士扑灭了来。上止望贤宫，从官告饥，乃命杀马，拆行宫木煮肉遗之。入宫，憩于树下，惘然有弃海内之思。高力士觉之，遂抱上足呜咽。上曰：「朕之作后，无负黎元，今朔胡负恩，宗庙失守，竟无一人勤王者。朕负宗社，敢不自勉！唯尔知我，更复何言。」即使中官入县宣告。咸阳官吏、百姓更无一人至者。午时，上犹未餐。良久，有村叟来献蜜面，上对之惨然。既而尚食令人舁御膳至，分散从官。《安禄山事迹》。

95. []{#唐轶二-唐玄宗-95}
至望贤顿，御马病。上曰：「杀此马，拆行宫舍木煮食之。」众不忍食。《唐历》（《通鉴考异》一五）。

96. []{#唐轶二-唐玄宗-96}
杨国忠自入市，衣袖中盛糊饼，献上皇。《肃宗实录》（《通鉴考异》一五）。

97. []{#唐轶二-唐玄宗-97}
六月十一日，大驾幸蜀，至望贤宫，官吏奔窜。迨曛黑，百姓有稍稍来者。上亲问之：「卿家有饭否？不择精粗，但且将来。」老幼于是竞担挈壶浆，杂之以麦子饭，送至上前。先给兵士，六宫及皇孙已下，咸以手掬而食。顷时又尽，犹不能饱。既乏器用，又无釭烛，从驾者枕藉寝止，长幼莫之分别；赖月入户庭，上与六宫、皇孙等差异焉。《天宝乱离记》（《通鉴考异》一五）。

98. []{#唐轶二-唐玄宗-98}
玄宗幸蜀之时，至东泰山，内臣高力士拢马请下，东北陈四拜，奏曰：「陛下出幸忽遽，不得亲辞九庙。此山最高，可望秦中。」玄宗悲感恸极，左右不胜哀咽。《独异志》中。

99. []{#唐轶二-唐玄宗-99}
玄宗天宝十五载正月，安禄山反，陷没洛阳。王师败绩，关门不守，车驾幸蜀。途次马嵬驿，六军不发，赐贵妃自尽，然后驾发。行次骆谷，上登高下马，谓力士曰：「吾苍惶出狩长安，不辞宗庙。此山绝高，望见秦川，吾今遥辞陵庙。」因下马望东再拜，呜咽流涕，左右皆泣。谓力士曰：「吾取九龄之言不到于此。」乃命中使往韶州以太牢祭之。中书令张九龄每因奏对，未尝不谏诛禄山。上怒曰：「卿岂以王夷甫识石勒，便杀禄山。」于是不敢谏矣。因上马，遂索长笛吹于曲。曲成，潸然流涕，𥩟立久之。时有司旋录成谱，及銮驾至成都，乃进此谱，请曲名。上不记之，视左右曰：「何曲？」有司具以骆谷望长安，下马后索长笛吹出对。上良久曰：「吾省矣。吾因思九龄，亦别有意，可名此曲为《谪仙怨》。」其旨属马嵬之事。厥后以乱离隔绝，有人自西川传得者，无由知，但呼为《剑南神曲》。其音怨切，诸曲莫比。大历中，江南人盛为此曲。《剧谈录》下。《唐语林》四。

100. []{#唐轶二-唐玄宗-100}
玄宗至蜀，每思张曲江则泣下。遣使韶州祭之，兼赉货币，以恤其家。其诰辞刻于白石山屋壁间。《国史补》上。《侯鲭录》六。

101. []{#唐轶二-唐玄宗-101}
见张九龄[12](#唐轶十一-张九龄-12)。

102. []{#唐轶二-唐玄宗-102}
明皇既幸蜀，西南行，初入斜谷，属霖雨涉旬，于栈道雨中闻铃，音与山相应。上既悼念贵妃，采其声为《雨霖铃》曲，以寄恨焉。时梨园子弟善吹觱篥者张野狐为第一，此人从至蜀，上因以其曲授野狐。洎至德中，车驾复幸华清宫，从官嫔御多非旧人，上于望京楼中命野狐奏《雨霖铃》曲，未半，上四顾凄凉，不觉流涕，左右感动，与之歔欷。其曲今传于法部。《明皇杂录》补遗。《乐府杂录》。又《御览》五六八引。《碧鸡漫志》五有考辨。

103. []{#唐轶二-唐玄宗-103}
蜀郡有万里桥，玄宗至而喜曰：「吾常自知，行地万里则归。」《国史补》上。

104. []{#唐轶二-唐玄宗-104}
沙门一行，开元中尝奏玄宗云：「陛下行幸万里，圣祚无疆。」故天宝中幸东都，庶盈万数。及上幸蜀，至万里桥，方悟焉。《大唐传载》。又《广记》一四九引。《唐语林》五。

105. []{#唐轶二-唐玄宗-105}
玄宗幸东都，偶因秋霁，与一行师共登天宫寺阁。临眺久之，上遐顾凄然，发叹数四，谓一行曰：「吾甲子得终无患乎？」一行进曰：「陛下行幸万里，圣祚无疆。」及西行初至成都，前望大桥，上举鞭问左右曰：「是桥何名？」节度使崔圆跃马前进曰：「万里桥。」上因追叹曰：「一行之言今果符之，吾无忧矣。」《松窗杂录》。又《广记》一三六引。《续前定录》。《唐语林》五。

106. []{#唐轶二-唐玄宗-106}
唐明皇幸蜀至此（今案：指绵州万安驿），而叹曰：「一安尚不可，况万安乎？」《锦绣万花谷》续集一一。

107. []{#唐轶二-唐玄宗-107}
玄宗幸成都，给事中裴士淹从。士淹聪悟柔顺，颇精历代史。玄宗甚爱之，马上偕行，得备顾问。时肃宗在凤翔，每有大除拜，辄启闻。房琯为将，玄宗曰：「此不足以破贼也。」历评诸将，并云：「非灭贼材。」又曰：「若姚崇在，贼不足灭也。」因言崇之宏才远略。语及宋璟，玄宗不悦曰：「彼卖直以沽名耳。」历数十余人，皆当其目。至张九龄，亦甚重之。及言李林甫，曰：「妬贤嫉能，亦无敌也。」士淹因启曰：「既知，陛下何用之久耶？」玄宗默然不应。《大唐新语》八。《独异志》下。《芝田录》（《类说》一一）。《唐语林》三。

108. []{#唐轶二-唐玄宗-108}
见李泌[10](#唐轶十五-李泌-10)。

109. []{#唐轶二-唐玄宗-109}
上幸蜀回，车驾次剑门，门左右岩壁峭绝。上谓侍臣曰：「剑门天险若此，自古及今，败亡相继，岂非在德不在险耶？」因驻跸题诗曰：「剑阁横空峻，銮舆出守回。翠屏千仞合，丹障五丁开。灌木萦旗转，仙云拂马来。乘时方在德，嗟尔勒铭才。」其诗至德二年普安郡太守贾深勒于石壁，今存焉。《开天传信记》。《唐诗纪事》二。

110. []{#唐轶二-唐玄宗-110}
见黄幡绰[11](#唐轶十四-黄幡绰-11)。

111. []{#唐轶二-唐玄宗-111}
见唐肃宗[13](#唐轶三-唐肃宗-13)、[17](#唐轶三-唐肃宗-17)

112. []{#唐轶二-唐玄宗-112}
明皇在南内，耿耿不乐，每自吟太白《傀儡诗》曰：「刻木牵丝作老翁，鸡皮鹤发与真同。须臾弄罢浑无事，还似人生一世中。」《明皇杂录》（《诗话总龟》前集二五）。　案：《唐诗纪事》二九、《优古堂诗话》以此诗为梁锽《咏木老人》诗。

113. []{#唐轶二-唐玄宗-113}
明皇幸蜀回，居南内，尝梦中见妃子于蓬莱山太真院，作诗遗之，使焚于马嵬山下，云：「风急云惊雨不成，觉来仙梦甚分明。当时苦恨银屏影，遮隔仙姬祇听声。」又作《妃子所遗罗韈铭》，曰：「罗韈罗韈，香尘生不绝。细细圆圆，地下得琼钩。窄窄弓弓，手中弄初月。又如脱履露纤圆，恰似同衾见时节。方知清梦事非虚，暗引相思几时歇？」《诗话总龟》前集三五。

114. []{#唐轶二-唐玄宗-114}
《玄宗遗录》又载：高力士于妃子临刑，遗一韈，取而怀之。后玄宗梦妃子云云，询力士曰：「妃子受祸时遗一韈，汝收乎？」力士因进之。玄宗作《妃子所遗罗韈铭》，有曰：「罗韈罗韈，香尘生不绝。」《野客丛书》二二。

115. []{#唐轶二-唐玄宗-115}
见杨贵妃[39](#唐轶二-杨贵妃-39)。

116. []{#唐轶二-唐玄宗-116}
唐玄宗自蜀回，夜阑登勤政楼，凭栏南望，烟云满目，上因自歌曰：「庭前琪树已堪攀，塞外征夫久未还。」盖卢思道之词也。歌歇，上问：「有旧人乎？逮明为我访来。」翌日，力士潜求于里中，因召与同至，则果梨园子弟也。其夜，上复与乘月登楼，唯力士及贵妃侍者红桃在焉。遂命歌《凉州词》，贵妃所制，上亲御玉笛为之侍曲。曲罢相睹，无不掩泣。上因广其曲，今《凉州》传于人间者，益加怨切焉。至德中，明皇复幸华清宫，父老奉迎，壶浆塞路。时上春秋已高，常乘步辇，父老进曰：「前时上皇过此，常逐从禽，今何不为？」上曰：「吾老矣，岂复堪此？」父老士女闻之，莫不悲泣。新丰市有女伶曰谢阿蛮，善舞《凌波曲》，常入宫中，杨贵妃遇之甚厚，亦游于国忠及诸姨宅。上至华清宫，复令召焉。舞罢，阿蛮因出金粟装臂环，云：「此贵妃所与。」上持之出涕，左右莫不呜咽。《明皇杂录》补遗。又《御览》五七四、《诗话总龟》前集二五引。《碧鸡漫志》三于《凉州曲》之流传有考辨。

117. []{#唐轶二-唐玄宗-117}
帝为太上皇，就养南宫，迁于西宫，梨园弟子玉琯发音，闻此曲（今案：指《霓裳羽衣曲》）一声，则天颜不怡，左右歔欷。《碧鸡漫志》三。

118. []{#唐轶二-唐玄宗-118}
玄宗为太上皇时，在兴庆宫，属久雨初晴，幸勤政楼。楼下市人及往来者愈喜，曰：「今日再得见我太平天子！」传呼万岁，声动天地。时肃宗不豫，李辅国诬奏云：「此皆九仙媛、高力士、陈玄礼之异谋也。」下矫诏迁太上皇于西内，绝其扈从，部伍不过老弱二三十人。及中道，攒刃辉日，辅国统之，太上皇惊，欲坠马数四，左右扶持，得免。高力士跃马前进，厉声曰：「五十年太平天子，李辅国旧为家臣，不宜无理。」李辅国下马，失辔。又宣太上皇诰曰：「将士各得好在否？」于是辅国令兵士咸韬刃鞘中，高声云：「太上皇万福。」一时拜舞。力士又曰：「李辅国拢马。」辅国遂拢马，著靴行，与将士等护侍太上皇平安到西内。辅国领众既退，太上皇泣持力士手曰：「微将军，阿瞒已为兵死鬼矣！」九仙媛、力士、玄礼皆呜咽流涕。翌日，竟为辅国所搆，九仙媛于岭南安置，力士、玄礼长流远恶处。此事本在朱崖太尉所续《柳史》第十六条，盖以避时忌，所以不书也。《常侍言旨》（张本《说郛》五、陶本四九）。《戎幕闲谈》（《广记》一八八）。《类说》二一有节文，作《明皇十七事》。

119. []{#唐轶二-唐玄宗-119}
初，至德二年十一月，诏迎太上皇于西蜀，十二月至凤翔，被贼臣李辅国诏取随驾甲仗。上皇曰：「临至王城，何用此物？」悉令收付所司。欲至城，皇帝具仪仗出城迎候。二圣相见，泣涕久之，倾城道路，一时忭舞。便于兴庆宫安置。乾元元年冬，上皇幸温泉宫，二十日却归。因此被贼臣李辅国阴谋不轨，欲令猜阻，更树勋庸，移仗之端，莫不由此。辅国趋驰末品，小子纤人；一承攀附之恩，致位云霄之上。圣上属残孽未殄，苍生不安，贪总军戎，冀清海内，不暇拣择左右，屏弃回邪，遂使辅国荧惑两宫，至伤万姓，恣行威福，不惧典刑。上元元年七月，太上皇移仗西内安置，高公窜谪巫州，皆辅国之计也。上皇在兴庆宫先留厩马三百疋，欲移仗前一日，辅国矫诏，索所留马，惟留十疋。有司奏陈，上皇谓高公曰：「常用辅国之谋，我儿不得终孝道，明早向北内。」及晓，至北内，皇帝使人起拜云：「两日来疹病，不复亲起拜伏，伏愿且留吃饭。」饭毕，又曰：「且归南内。」至夹城，忽闻戛戛声，上惊回顾，见辅国领铁骑数百人便逼近御马，辅国便持御马。高公惊下争持，曰：「纵有他变，须存礼仪，何得惊御！」辅国叱曰：「老翁大不解事，且去！」即斩高公从者一人。高公即拢御马，直至西内安置。自辰及酉，然后老宫婢十数人将随身衣物至，一时号泣，上皇止之，皆辅国矫诏之所为也，圣上宁得知之乎？上皇谓高公曰：「兴庆是吾王地，吾频让与皇帝，皇帝仁孝不受。今虽为辅国所制，正惬我本怀。」进御人令撤肉，便处分尚食，明日已后，不须进肉食。每日上皇与高公亲看扫除庭院、芟薙草木。或讲经论议，转变说话，虽不近文律，终冀悦圣情。经十余日，高公患疟，𠡠于功臣阁下避疟。日晚，闻门外有人问，称是谈庭瑶，云：「圣人唤阿翁。」问：「曾见太上皇未？」曰：「见了。」高公亦不敢辞，即随庭瑶至阁门外。日晚见内养将一卷文书状，云使看，略见少多，皆是罢职，却被索将，附奏云：「臣合死已久，圣恩含忍容至今日，所看事状，并不曾闻。伏愿得亲辞圣颜，复受戮，死亦无恨。」明日有制：「力士潜通逆党，曲附凶徒，既怀枭獍之心，合就鲸鲵之戮。以其久侍帷幄，颇効勤劳，且舍殊死，可除名，长流巫州。」《高力士外传》。

120. []{#唐轶二-唐玄宗-120}
明皇自为上皇，尝玩一紫玉笛，一日吹笛，有双鹤下，顾左右曰：「上帝召我为孔升真人。」未几，果崩。《明皇杂录》（《白孔六帖》三八）。参见《杨太真外传》下。

121. []{#唐轶二-唐玄宗-121}
玄宗尝谒桥陵，至金粟山，覩岗峦有龙盘凤翔之势，谓左右曰：「吾千秋后，宜葬此地。」宝应初，追述先旨而置山陵焉。《大唐新语》一〇。

122. []{#唐轶二-唐玄宗-122}
玄宗皇帝御容，夹纻作。本在盩屋修真观中，忽有僧如狂，负之，置于武功潜龙宫。宫即神尧故第也，今为佛宇。御容唯衣绛纱衣幅巾而已。《玉堂闲话》（《广记》三七四）。

123. []{#唐轶二-唐玄宗-123}
〔《能改斋〕漫录·事始门》载唐明皇为三郎凡五事。一、 刘朝霞献《温泉赋》云：「遮莫你古时千帝，岂如我今日三郎。」二、 开元十一年置《圣寿乐》，令诸女歌舞宜春院，上亲加策励曰：「好好作，莫辱三郎。」三、 明皇过华阴，见岳神迎谒，老巫阿马婆云：「三郎在道上。」四、 牛僧孺《周秦行纪》指明皇为三郎。五、 《通鉴》：每宰相奏事，睿宗辄问：「与三郎议否？」而不知尚有一处：开元中有献俳文于明皇曰：「说甚三皇五帝，不如求告三郎。既是千年一遇，且莫五角六张。」《芦浦笔记》一。

124. []{#唐轶二-唐玄宗-124}
肃宗为太子时，尝侍膳，尚食置熟俎。有羊臂臑，上顾使太子割。肃宗既割，余污漫在刃，以饼洁之。上熟视不怿。肃宗徐举饼啖之，上甚悦，谓太子曰：「福当如是爱惜。」《次柳氏旧闻》。《广记》一六五引作《柳氏史》。《绀珠集》五、《类说》二一引作《明皇十七事》。陶本《说郛》三六作《次柳氏旧闻》、五二作《明皇十七事》。《唐语林》一。参见唐顺宗[1](#唐轶三-唐顺宗-1)。

125. []{#唐轶二-唐玄宗-125}
见李宪[2](#唐轶四-李宪-2)。

126. []{#唐轶二-唐玄宗-126}
上于诸王友爱特甚，常思作长枕，与诸王同起卧。诸王有疾，上辄终日不食，终夜不寝，形忧于色。左右或开谕进食，上曰：「弟兄，吾手足也。手足不理，吾身废矣，何暇更思美食安寝邪？」上于东都起五王宅，于上都制「花萼相辉」之楼，盖为诸王为会集宴乐之地。上与诸王靡日不会聚，或讲经义、论理道，间以球猎蒲博、赋诗饮食，欢笑戏谑，未常惰怠。近古帝王友爱之道，无与比也。《开天传信记》。《南部新书》甲。《唐语林》一。

127. []{#唐轶二-唐玄宗-127}
帝友爱至厚，殿中设五幄与五王处，号五王帐。《明皇杂录》（《白孔六帖》一四）。

128. []{#唐轶二-唐玄宗-128}
太液池岸有竹数十丛，牙笋未尝相离，密密如栽也。帝因与诸王闲步于竹间，帝谓诸王曰：「人世父子兄弟，尚有离心离意，此竹宗本不相疏，人有怀贰心生离间之意。覩此可以为鉴。」诸勗王皆唯唯，帝呼为「竹义」。《开元天宝遗事》下。

129. []{#唐轶二-唐玄宗-129}
宁王宪寝疾，上命中使送医药，相望于道。僧崇一疗宪稍瘳，上悦，持赐崇一绯袍鱼袋。《酉阳杂俎》前集三。

130. []{#唐轶二-唐玄宗-130}
玄宗于诸昆季，友爱弥笃，呼宁王为大哥，每与诸王同食。因食之次，宁王错喉喷上髭，王惊惭不遑。上顾其悚悚，欲安之，黄幡绰曰：「不是错喉。」上曰：「何也？」对曰：「是喷帝。」上大悦。《次柳氏旧闻》。参见黄幡绰[2](#唐轶十四-黄幡绰-2)。

131. []{#唐轶二-唐玄宗-131}
玄宗常伺察诸王。宁王尝夏中挥汗鞔鼓，所读书乃龟兹乐谱也。上知之，喜曰：「天子兄弟，当极醉乐耳。」《酉阳杂俎》前集一二。又《广记》二〇五引。

132. []{#唐轶二-唐玄宗-132}
见李宪[6](#唐轶四-李宪-6)。

133. []{#唐轶二-唐玄宗-133}
见李业[1](#唐轶四-李业-1)。

134. []{#唐轶二-唐玄宗-134}
见唐肃宗[5](#唐轶三-唐肃宗-5)。

135. []{#唐轶二-唐玄宗-135}
代宗之诞三日，上幸东宫，赐之金盆，命以浴。吴皇后年幼体弱，皇孙体未舒，负媪惶惑，乃以宫中诸子同日生而体貌丰硕者以进。上视之，不乐曰：「此非吾儿。」负媪叩头具服。上睨谓曰：「非尔所知，取吾儿来。」于是以太子之子进见。上大喜，置诸掌内，向日视之，笑曰：「此儿福禄，一过其父。」及上起还宫，尽留内乐，谓力士曰：「此一殿有三天子，乐乎哉！可与太子饮酒。」吴溱尝言于先臣，与力士说亦同。《次柳氏旧闻》。又《广卓异记》一引。

136. []{#唐轶二-唐玄宗-136}
见唐代宗[3](#唐轶三-唐代宗-3)、[4](#唐轶三-唐代宗-4)。
137. []{#唐轶二-唐玄宗-137}
见唐代宗[3](#唐轶三-唐代宗-3)、[4](#唐轶三-唐代宗-4)。

138. []{#唐轶二-唐玄宗-138}
德宗降诞三日，玄宗立于高阶上，肃宗次之，代宗又次之，保母襁褓德宗来，呈，色不白晳，耳仆前，肃宗、代宗皆不悦。二帝以手自下递传呈上。玄宗一顾之，曰：「真我儿也。」谓肃宗曰：「汝不及他。」又谓代宗曰：「汝亦不及他，髣髴似我。」既而在位二十七年，寿六十三。肃宗登位五年，代宗登位十五年。后明皇帝幸蜀，至中路，曰：「岧郎亦一遍到此来里。」及德宗幸梁，是验也。乃知圣人应天受命，享国緜远，岂徒然哉。《刘宾客嘉话录》。又《广记》一五〇引。《松窗杂录》（《分门古今类事》二）。

139. []{#唐轶二-唐玄宗-139}
玄宗，禁中尝称阿瞒，亦称鸦。寿安公主，曹野那姬所生也，以其九月而诞，遂不出降。常令衣道服，主香火。小字虫娘，上呼为师娘。为太上皇时，代宗起居，上曰：「汝在东宫，甚有令名。」因指寿安，「虫娘是鸦女，汝后与一名号。」及代宗在灵武，遂令苏澄尚之，封寿安焉。《酉阳杂俎》前集一。《唐语林》四。

140. []{#唐轶二-唐玄宗-140}
黄儿矮陋机惠，玄宗常凭之行，问外间事，动有锡赉，号曰肉杌。一日入迟，上怪之，对曰：「今日雨淖，向逢捕贼官与臣争道，臣掀之坠马。」因下阶叩头，上曰：「外无奏，汝无惧。」复凭之。有顷。京兆上表论，上即叱出，令杖杀焉。《酉阳杂俎》前集一二。

141. []{#唐轶二-唐玄宗-141}
玄宗宴蕃客，唐崇句当音声，先述国家盛德，次序朝廷欢娱，又赞扬四方慕义，言甚明辨。上极欢。崇因长入人许小客求教坊判官，久之未敢奏。一日，过崇曰：「今日崖公甚蚬斗，欲为弟奏请，沈吟未敢。」崇谓小客有所欲，乃赠绢两束。后数日，上凭小客肩，行永巷中。小客曰：「臣请奏事。」上乃推去之，问曰：「何事？」对曰：「臣所奏，坊中事耳。」小客方言唐崇，上遽曰：「欲得教坊判官也？」小客蹈舞曰：「真圣明，未奏即知。」上曰：「前宴蕃客日，崇辞气分明，我固赏之，判官何虑不得？汝出报，令明日玄武门来。」小客归以语崇，崇蹈舞懽跃。上密敕北军曰：「唐崇来，可驰马践杀之。」明日，不果杀。乃敕教坊使范安及曰：「唐崇何等，敢干请小客奏事？可决杖，递出五百里外。小客更不须令来。」《唐语林》一。

142. []{#唐轶二-唐玄宗-142}
梨园弟子有胡雏者，善吹笛，尤承恩宠。尝犯洛阳令崔隐甫，已而走入禁中。玄宗非时托以他事，召隐甫对，胡雏在侧。指曰：「就卿乞此得否？」隐甫对曰：「陛下此言，是轻臣而重乐人也，臣请休官。」再拜将出。上遽曰：「朕与卿戏耳！」遂令曳出，才至门外，立杖杀之。俄顷有敕释放，已死矣。乃赐隐甫绢百匹。《国史补》上。又《广记》四九五引。《唐语林》二。

143. []{#唐轶二-唐玄宗-143}
唐玄宗《会昌投龙文》自称承道继玄昭明三光弟子、南岳上真人。《五杂俎》一五。《玉芝堂谈荟》一。

144. []{#唐轶二-唐玄宗-144}
三元日，宣令崇玄学士讲《道德》、《南华》等经，群公咸就观礼。《明皇杂录》（《白孔六帖》四）。

145. []{#唐轶二-唐玄宗-145}
开元间，河南参军郑铣、朱阳丞郭仙舟投匦献诗，敕曰：观其文理，乃崇道法，至于今时，不切事情，宜各从所好，并罢官度为道士。《唐诗纪事》二。

146. []{#唐轶二-唐玄宗-146}
唐玄宗幸温泉，见白鹿升天，改会昌为昭应县。《会昌解颐录》（陶本《说郛》四九）。

147. []{#唐轶二-唐玄宗-147}
玄宗北巡狩，至于太行坂，路隘，逢椑车，问左右曰：「车中何物？」曰：「椑。《礼》云：天子即位，为椑，岁一漆之，示存不忘亡也。出则载以从，先王之制也。」玄宗曰：「焉用此！」命焚之。天子出不以椑从，自此始也。《大唐新语》一〇。

148. []{#唐轶二-唐玄宗-148}
玄宗先天中再平内难，后以中外无事，锐意政理，好于观书。迨自周汉以来有所未及者，必欲尽举之。帝既勤书，海内之风翕然率化。尤注意于起居注。先天、开元中，皆选当时鸿儒或贞正之士充之。若有举其职者，虽十数年犹载笔螭头，惜不欲去，则迁名曹郎与兼之。自先天元年至天宝十一载冬季，起居注撰成七百卷，内起居注撰成三百卷。内起居注自开元二年春，因上幸宁王宅，叙家人礼，至于乐奏前后，酒食沾赉，上无自专，皆令禀于宁王教。上曰：「大哥好作主人，阿瞒但谨为上客。」上在禁中尝自称阿瞒。以是极欢而罢。明日宁玉率岐、薛已下同奏曰：「臣闻起居注必记天子言动，臣恐左右史不得天子闺行极庶人之礼，无以光示万代。臣请自今后臣与兄弟各轮日载笔于乘〔舆〕前，得以行在纪叙其事，四季则用朱印联名牒送史馆，然皆依外史例悉上闻，庶明臣等守职如螭头官。」上以八分书日本国纸为答，辞甚谨□，然悉允所奏。自是天宝十载冬季以成三百卷，率以五十幅黄麻为一编，用雕檀轴紫龙凤绫褾。书成，宁王上请〔百〕（自）部纳于史阁。上命赐以酒乐，共宴侍臣于史馆。上宝惜是史尤甚，因命别起大阁以贮之。及禄山陷长安，用严、高计，未〔至〕升殿宫，先以火千炬猛焚是阁，不移时灰灭。故《玄宗实录》百不叙及三四，以是人间传记者尤鲜。录山谋臣：严庄、高尚。《松窗杂录》。《南部新书》甲。《唐语林》二。陶本《说郛》五二引《摭异记》亦载。

149. []{#唐轶二-唐玄宗-149}
开元初，左常侍褚无量与光禄卿马怀素隔日侍读。诏曰：「朕于百事考之，无如文籍。先王要道，尽在于斯。是欲令经史详备，听政之暇，游心观览。」无量等奉诏整理内库书，至六年，分部上架毕。制文武百官入乾元殿东廊观察，移时乃出。于是赐无量等束帛有差。《大唐新语》一一。

150. []{#唐轶二-唐玄宗-150}
开元二十三年，加荣王已下官，敕宰官入集贤院，分写告身以赐之。侍中裴耀卿因入书库观书，既而谓人曰：「圣上好文，书籍之盛事，自古未有。朝宰充使，学徒云集，观象设教，尽在是矣。前汉有金马、石渠，后汉有兰台、东观，宋有总明，陈有德教，周则兽门、麟址，北齐有仁寿、文林，虽载在前书，而事皆琐细。方之今日，则岂得扶翰捧毂者哉！」《大唐新语》一。《唐语林》四。

151. []{#唐轶二-唐玄宗-151}
玄宗谓张说曰：「儿子等欲学缀文，须检事及看文体。《御览》之辈，部帙既大，寻讨稍难。卿与诸学士撰集要事并要文，以类相从，务取省便。令儿子等易见成就也。」说与徐坚、韦述等编此进上，诏以《初学记》为名。赐修撰学士束帛有差。其书行于代。《大唐新语》九。《南部新书》壬。

152. []{#唐轶二-唐玄宗-152}
开元十二年，沙门一行造黄道游仪以进。玄宗亲为之序，文多不尽载。其略曰：「孰为天大，此焉取则。均以寒暑，分诸晷刻。盈缩不愆，列舍不忒。制器垂象，永鉴无惑。」因遣太史官驰往安南及蔚州，测候日影，经年乃定。《大唐新语》九。

153. []{#唐轶二-唐玄宗-153}
怀州北有丹水，其源出长平山下。传云：秦杀赵卒，其水变赤，因以为名。今上始幸太原，知其故，诏改为怀水，潼津关为周密。《隋唐嘉话》下。又《广记》三九九引作《国史异纂》。

154. []{#唐轶二-唐玄宗-154}
见张说[14](#唐轶十一-张说-14)。

155. []{#唐轶二-唐玄宗-155}
明皇于勤政楼，以七宝装成山座，高七尺，召诸学士讲议经旨及时务，胜者得升焉。惟张九龄论辩风生，升此座，余人不可阶也。时论美之。《开元天宝遗事》上。

156. []{#唐轶二-唐玄宗-156}
明皇常谓侍臣曰：「张九龄文章，自有唐名公皆弗如也。朕终身师之，不得其一二。此人真文场之元帅也。」《开元天宝遗事》下。

157. []{#唐轶二-唐玄宗-157}
见李白[9](#唐轶十四-李白-9)、[10](#唐轶十四-李白-10)、[11](#唐轶十四-李白-11)。
158. []{#唐轶二-唐玄宗-158}
见李白[9](#唐轶十四-李白-9)、[10](#唐轶十四-李白-10)、[11](#唐轶十四-李白-11)。

159. []{#唐轶二-唐玄宗-159}
天宝初，上游华清宫。有刘朝霞者，献《驾幸温泉赋》。词调倜傥，杂以俳谐，文多不载。今略其词曰：「若夫天宝二年，十月后兮腊月前，办有司之供具，命驾幸于温泉。天门轧开，露神仙之辐辏；銮舆划出，驱甲仗以骈阗。青一队兮黄一队，熊踏胸兮豹拏背；朱一团兮绣一团，玉镂珂兮金钑鞍。述德云：直攫得盘古髓，搯得女娲瓤，遮莫你古时千帝，岂如我今日三郎。自叙云：别有穷奇蹭蹬，失路猖狂，骨憧虽短，伎艺能长。梦里几回富贵，觉来依旧凄惶。今日是千年一遇，叩头莫五角六张。」帝览而奇之，将加殊赏，上命朝霞改去「五角六张」字。奏云：「臣草此赋时，有神助，自谓文不加点，笔不停缀，不愿从天而改。」上顾曰：「真穷薄人也。」遂授以宫衞佐而止焉。《开天传信记》。又《广记》二五〇引。

160. []{#唐轶二-唐玄宗-160}
见薛令之[1](#唐轶十二-薛令之-1)。

161. []{#唐轶二-唐玄宗-161}
见孟浩然[2](#唐轶十二-孟浩然-2)。

162. []{#唐轶二-唐玄宗-162}
见李泌[4](#唐轶十五-李泌-4)。

163. []{#唐轶二-唐玄宗-163}
华州西岳庙门里有唐玄宗封西岳御书碑，其高数十丈，砌数段为一碑。其字八分，几尺余，其上薄云霄也。旧有碑楼，黄巢入关，人避于碑楼上，巢怒，并楼焚之。楼既焚尽，而碑字缺剥焚损，十存二三也。《默记》中。

164. []{#唐轶二-唐玄宗-164}
开元中，天下无事。玄宗听政之后，从禽自娱。又于蓬莱宫侧立教坊，以习倡优〔蔓〕（萼）衍之戏。酸枣尉袁楚客以为天子方壮，宜节之以雅，从禽好郑衞，将荡上心，乃引由余、太康之义，上疏以讽。玄宗纳之，迁下邽主簿，而好乐如初。《大唐新语》一〇。《古今合璧事类备要》后集八〇。

165. []{#唐轶二-唐玄宗-165}
上尝三殿打毬，荣王堕马闪绝，移时不苏。黄幡绰奏曰：「大家如今年纪不为小，圣体又重，不宜自劳。何不著女婿等与诸人为之，如臣坐对食盘，口眼俱饱，此为乐耳。旁观大家驰逐忙遽，何暇云乐？」上曰：「尔言大有理，不复自为也。」《教坊记》（《类说》七）。《唐语林》五。

166. []{#唐轶二-唐玄宗-166}
开元、天宝中，玄宗数御楼观打毬为事，能者左萦右拂，盘旋宛转，殊可观。然马或奔逸，时致伤毙。《封氏闻见记》六。

167. []{#唐轶二-唐玄宗-167}
见黄幡绰[4](#唐轶十四-黄幡绰-4)。

168. []{#唐轶二-唐玄宗-168}
见李㧑2。

169. []{#唐轶二-唐玄宗-169}
天宝中，大宛进汗血马六匹，一曰红叱拨，二曰紫叱拨，三曰青叱拨，四曰黄叱拨，五曰丁香叱拨，六曰桃花叱拨。上乃改名红玉辇、紫玉辇，平山辇、凌云辇、飞香辇、百花辇，命图于瑶光殿。《纪异录》（《类说》一二。又张本《说郛》三）。《续博物志》四。

170. []{#唐轶二-唐玄宗-170}
上所乘马有玉花骢、照夜白。《明皇杂录》（《能改斋漫录》六）。

171. []{#唐轶二-唐玄宗-171}
玄宗幸蜀，天厩八骏，其七尽毙于栈道，惟一云骓存焉。德宗幸梁，亦充御马。《大唐传载》。　案：此误。参见唐德宗[52](#唐轶三-唐德宗-52)。

172. []{#唐轶二-唐玄宗-172}
玄宗尝命教舞马四百蹄，各为左右，分为部，目为某家宠、某家骄。时塞外亦有善马来贡者，上俾之教习，无不曲尽其妙。因命衣以文绣，络以金银，饰其鬃鬣，间杂珠玉。其曲谓之《倾杯乐》者数十回，奋首鼓尾，纵横应节。又施三层板床，乘马而上，旋转如飞。或命壮士举一榻，马舞于榻上，乐工数人立左右前后，皆衣淡黄衫、文玉带，必求少年而姿貌美秀者。每千秋节，命舞于勤政楼下。其后上既幸蜀，舞马亦散在人间。禄山常观其舞而心爱之，自是因以数匹置于范阳。其后转为田承嗣所得，不之知也，杂之战马，置之外栈。忽一日，军中享士，乐作，马舞不能已。厮养皆谓其为妖，拥篲以击之。马谓其舞不中节，抑扬顿挫，犹存故态。吏遽以马怪白承嗣，命箠之甚酷，马舞甚整，而鞭挞愈加，竟毙于枥下。时人亦有知其舞马者，惧暴而终不敢言。《明皇杂录》补遗。郑嵎《津阳门诗》注。参见安禄山[36](#唐轶十四-安禄山-36)。

173. []{#唐轶二-唐玄宗-173}
玄宗好鬭鸡，贵臣外戚皆尚之，贫者或弄木鸡。识者以为：鸡酉属，帝生之岁；鬭者，兵象。《集异志》二。

174. []{#唐轶二-唐玄宗-174}
天宝中，岭南献白鹦鹉，养之宫中，岁久颇聪慧，洞晓言词。上及贵妃皆呼为雪衣女。性即驯扰，常纵其饮啄飞鸣，然亦不离屏帏间。上令以近代词臣诗篇授之，数遍便可讽诵。上每与贵妃及诸王博戏，上稍不胜，左右呼雪衣娘，必入局中鼓舞，以乱其行列，或啄嫔御及诸王手，使不能争道。忽一日，飞上贵妃镜台，语曰：「雪衣娘昨夜梦为鸷鸟所搏，将尽于此乎？」上使贵妃授以《多心经》，记诵颇精熟，日夜不息，若惧祸难有所禳者。上与贵妃出于别殿，贵妃置雪衣娘于步辇竿上，与之同去。既至，上命从官校猎于殿下，鹦鹉方戏于殿上，忽有鹰搏之而毙。上与贵妃叹息久之，遂命瘗于苑中，为立冢，呼为鹦鹉冢。《明皇杂录》（《事文类聚》后集四〇、《白孔六帖》九四）。又张本《说郛》三二引。

175. []{#唐轶二-唐玄宗-175}
玄宗时，有五色鹦鹉能言，上令左右试牵帝衣，鸟辄瞋目叱咤。岐府文学能延京献《鹦鹉篇》以赞其事，张燕公有表贺，称为「时乐鸟」。《酉阳杂俎》前集一六。

176. []{#唐轶二-唐玄宗-176}
见苏颋[15](#唐轶十一-苏颋-15)。

177. []{#唐轶二-唐玄宗-177}
明皇因对宁王，问：「卿近日棋神威力何如？」王奏：「臣凭托陛下圣神，庶或可取。」上喜，呼：「将方亭侯来。」二宫人以玉界局进，遂与王对手。《清异录》下。

178. []{#唐轶二-唐玄宗-178}
明皇与杨妃彩战，将北，惟重四可胜，连叱之，果重四。上悦，顾高力士，令赐绯。因之遂不易。《纪闻谭》（《类说》五二）。又《绀珠集》九、张本《说郛》七三引。《事始》（《类说》三五、张本《说郛》一〇、《古今事文类聚》前集四三）。

179. []{#唐轶二-唐玄宗-179}
唐玄宗在东洛，大酺于五凤楼下，命三百里内县令、刺史率其声乐来赴阙者，或谓令较其胜负而赏罸焉。时河内郡守令乐工数百人于车上，皆衣以锦绣，伏厢之牛，蒙以虎皮，及为犀象形状，观者骇目。时元鲁山遣乐工数十人，联袂歌《于𫇭》。于𫇭，鲁山文也。玄宗闻而异之，试征其词，乃叹曰：「贤人之言也。」其后，上谓宰臣曰：「河内之人其在涂炭乎？」促命征还，而授以散秩。每赐宴设酺会，则上御勤政楼。金吾及四军兵士未明陈仗，盛列旗帜，皆帔黄金甲，衣短后绣袍。太常陈乐，衞尉张幕后，诸蕃酋长就食府县。教坊大陈山车旱船、寻橦走索、丸剑角抵、戏马鬭鸡。又令宫女数百，饰以珠翠衣以锦绣，自帷中出，击雷鼓为《破阵乐》、《太平乐》、《上元乐》。又列大象、犀牛入场，或拜舞，动中音绊。每正月望夜，又御勤政楼，观作乐。贵臣戚里，官设看楼。夜阑，即遣宫女于楼前歌舞以娱之。《明皇杂录》下。

180. []{#唐轶二-唐玄宗-180}
玄宗在藩邸，有散乐一部。及即位，且羁縻之。尝于九曲阅太常乐，卿姜晦押乐以进。凡戏，辄分两朋以判优劣，人心竞勇，谓之热戏。乃诏宁王主藩邸乐以敌之。一伎戴百尺幢，鼓舞而进，太常所戴则百余尺。比彼伎一出，则往复矣，长欲半之，疾乃兼倍。太常群乐方鼓噪。上不说，命内养五六十人各执一物，皆铁马鞭骨檛之属也，潜匿袖中，杂立于声儿后。候复鼓噪，当乱摇之。左右初怪内养麏至，窃见袖中有物，皆夺气丧魄，而戴竿者方振摇其幢，南北不已。上顾谓内人曰：「其竿即当自折。」斯须中断，上抚掌大笑。内伎咸称庆，于是罢遣。《教坊记》（《乐府诗集》八〇）。

181. []{#唐轶二-唐玄宗-181}
正月十五夜，玄宗于常春殿张临光宴。白鹭转花、黄龙吐水、金凫、银燕、浮光洞、攒星阁，皆灯也。奏《月分光》曲，又撒闽江锦荔支千万颗，令宫人争拾，多者赏以红圈帔、绿晕衫。《影灯记》（《云仙杂记》二）。

182. []{#唐轶二-唐玄宗-182}
天宝宫中，至寒食节，竞竖秋千，令宫嫔辈戏笑以为宴乐。帝呼为「半仙之戏」，都中士民因而呼之。（《开元天宝遗事》下。

183. []{#唐轶二-唐玄宗-183}
玄宗紫宸殿樱桃熟，命百官口摘之。《唐语林》五。《唐书》（《御览》九六九）。

184. []{#唐轶二-唐玄宗-184}
明皇与贵妃，每至酒酣，使妃子统宫妓百余人，帝统小中贵百余人，排两阵于掖庭中，目为风流阵。以霞被锦被张之，为旗帜攻击相鬭，败者罚之巨觥以戏笑。时议以为不祥之兆，后果有禄山兵乱，天意人事不偶然也。《开元天宝遗事》下。

185. []{#唐轶二-唐玄宗-185}
玄宗开元二十四年八月五日，御楼设绳妓。妓者先引长绳，两端属地，埋鹿卢以系之。鹿卢内数丈立柱以起绳，绳之直如弦。然后妓女自绳端蹑足而上，往来倏忽之间，望之如仙。有中路相遇，侧身而过者；有著屐而行，从容俯仰者；或以画竿接胫，高五六尺；或蹋肩蹈顶至三四重，既而翻身掷倒至绳，还往曾无蹉跌，皆应严鼓之节，真奇观者。衞士胡嘉隐作《绳妓赋》献之，辞甚宏畅，玄宗览之，大悦，擢拜金吾衞仓曹参军。自胡寇覆荡，伶伦分散，外方始有此妓，军州宴会，时或为之。《封氏闻见记》六。《唐语林》五。

186. []{#唐轶二-唐玄宗-186}
玄宗起凉殿，拾遗陈知节上疏极谏。上令力士召对。时暑毒方甚，上在凉殿，座后水激扇车，风猎衣襟。知节至，赐坐石榻。阴霤沈吟，仰不见日，四隅积水成帘飞洒，座内含冻。复赐冰屑麻节饮。陈体生寒栗，腹中雷鸣，再三请起方许，上犹拭汗不已。陈才及门，遗泄狼籍，逾日复故。谓曰：「卿论事宜审，勿以己方万乘也。」《唐语林》四。原出《庐陵官下记》。《古今合璧事类备要》前集一一引《庐陵官下记》，即此文，较简。

187. []{#唐轶二-唐玄宗-187}
玄宗八月十五日夜与贵妃临太液池，凭栏望月不尽，帝意不快，遂𠡠令左右：于池西岸别筑百尺高台，与吾妃子来年望月。后经禄山之兵，不复置焉，惟有基址而已。《开元天宝遗事》下。

188. []{#唐轶二-唐玄宗-188}
玄宗幸华清宫，新广汤池，制作宏丽。安禄山于范阳，以白玉石为鱼龙凫雁，仍为石梁及石莲花以献，雕镌巧妙，殆非人工。上大悦，命陈于汤中，又以石梁横亘汤上，而莲花才出于水际。上因幸华清宫，至其所，解衣将入，而鱼龙凫雁皆若奋鳞举翼，状欲飞动。上甚恐，遽命撤去，其莲花犹存。又尝于宫中置长汤屋数十间，环回甃以文石，为银镂漆船及白香木船，置于其中，至于楫橹，皆节以珠玉。又于汤中垒瑟瑟及丁香为山，以状瀛洲、方丈。上将幸华清宫，贵妃姊妹竞车服。为一犊车，饰以金翠，间以珠玉，一车之费，不下数十万贯。既而重甚，牛不能引，因复上闻，请各乘马。于是竞购名马，以黄金为衔，组绣为障泥。共会于国忠宅，将同入禁中，炳炳照灼，观者如堵。自国忠宅至于城东南隅，仆御车马，纷纭其间。国忠方与客坐于门下，指而谓客曰：「某家起于细微，因缘椒房之亲，以至于是。吾今未知税驾之所，念终不能致令名，要当取乐于富贵耳。」由是骄奢僭侈之态纷然，而昧处满持盈之道矣。太平公主玉叶冠，虢国夫人夜光枕，杨国忠锁子帐，皆稀代之宝，不能计其直。《明皇杂录》下。又《广记》二三六引。《广记》二二七引作《谭宾录》。

189. []{#唐轶二-唐玄宗-189}
骊山汤甫迩京邑，帝王时所游幸。玄宗于骊山置华清宫，每年十月车驾自京而出，至春乃还。百官羽衞并诸方朝集，商贾繁会，里闾阗咽焉。山上起朝元阁，上常登眺。命群臣赋诗，正字刘飞诗最清拔，特蒙激赏。右相李林甫怒飞不先呈己，出为一尉，竟不入而卒，士子冤之。丧乱以来，汤所馆殿，鞠为茂草。《封氏闻见记》七。《南部新书》辛。

190. []{#唐轶二-唐玄宗-190}
华清宫中除供奉两汤外，而别更有长汤十六所，嫔御之类浴焉。《开元天宝遗事》下。郑嵎《津阳门诗》注。

191. []{#唐轶二-唐玄宗-191}
奉御汤中以文瑶密石，中央有玉莲，汤泉涌以成池，又缝锦绣为凫雁于水中，帝与贵妃施钑镂小舟，戏玩于其间。宫中退水，出于金沟，其中珠缨宝络流出街渠，贫民日有所得焉。《开元天宝遗事》下。郑嵎《津阳门诗》注。

192. []{#唐轶二-唐玄宗-192}
上洞晓音律，由之天纵，凡是丝管，必造其妙。若制作诸曲，随意即成。不立章度，取适短长，应指散声，皆中点拍。至于清浊变转，律吕呼召，君臣事物，迭相制使，虽古之夔、旷不能过也。尤爱羯鼓、玉笛，常云：「八音之领袖，诸乐不可为比。」尝遇二月初，诘旦，巾栉方毕，时当宿雨初晴，景色明丽，小殿内庭，柳杏将吐，覩而叹曰：「对此景物，岂得不为他判断之乎？」左右相目，将命备酒，独高力士遣取羯鼓，上旋命之，临轩纵击一曲，曲名《春光好》，上自制也。神思自得。及顾柳杏，皆已发拆，上指而笑谓嫔御曰：「此一事，不唤我作天公可乎？」嫔御侍官皆呼万岁。又制《秋风高》，每至秋空迥彻，纤翳不起，即奏之，必远风徐来，庭叶随下。其曲绝妙入神，例皆如此。《羯鼓录》。又《御览》五八三、《广记》二〇五引。《独异志》上。《唐语林》四。

193. []{#唐轶二-唐玄宗-193}
见李龟年[1](#唐轶十二-李龟年-1)。

194. []{#唐轶二-唐玄宗-194}
见李琎[1](#唐轶四-李琎-1)。

195. []{#唐轶二-唐玄宗-195}
见黄幡绰[8](#唐轶十四-黄幡绰-8)。

196. []{#唐轶二-唐玄宗-196}
上皇善吹笛，常宝一紫玉管。贵妃妙弹琵琶，其乐器闻于人间者，有逻逤檀为槽、龙香柏为拨者。上每执酒卮，必令迎娘歌《水调》曲遍，而太真辄弹弦倚歌，为上送酒。郑嵎《律阳门诗》注（《全唐诗》五六七）。

197. []{#唐轶二-唐玄宗-197}
天宝中，上命宫女子数百人为梨园弟子，皆居宜春北院。上素晓音律，时有马仙期、贺怀智洞知音律。安禄山自范阳入觐，亦献白玉箫管数百事，安皆陈于梨园。自是音响殆不类人间。有中官白秀贞自蜀使回，得琵琶以献。其槽以逻逤檀为之，温润如玉，光辉可见，有金缕红文蹙成双凤。贵妃每抱是琵琶奏于梨园，音韵凄清，飘如云外。而诸王贵主洎虢国以下，竞为贵妃琵琶弟子，每奏曲毕，广有进献。《明皇杂录》（《御览》五八三、《白孔六帖》六二）。《谭宾录》（《广记》二〇四、二〇五）。

198. []{#唐轶二-唐玄宗-198}
时新丰初进女伶谢阿蛮，善舞。上与妃子钟念，因而受焉。就按于清元小殿，宁王吹玉笛，上羯鼓，妃琵琶，马仙期方响，李龟年觱篥，张野狐箜篌，贺怀智拍板。自旦至午，欢洽异常。时唯妃女弟秦国夫人端坐观之。曲罢，上戏曰：「阿瞒（上在禁中，多自称也）乐籍，今日幸得供养夫人。请一缠头！」秦国曰：「岂有大唐天子阿姨，无钱用耶？」遂出三百万为一局焉。乐器皆非世有者，才奏而清风习习，声出天表。《杨太真外传》上。

199. []{#唐轶二-唐玄宗-199}
《夜半乐》：明皇自潞州入平内难，正夜半，斩长乐门关，领兵入宫翦逆，人后撰此曲。《乐府杂录》。又《御览》五六八引。《碧鸡漫志》四。

200. []{#唐轶二-唐玄宗-200}
上尝坐朝，以手指上下按其腹。朝退，高力士曰：「陛下向来数以手指按其腹，岂非圣体小不安耶？」上曰：「非也。吾昨夜梦游月宫，诸仙娱予以上清之乐，寥亮清越，殆非人间所闻也。酣醉久之，合奏诸乐以送吾归。其曲凄楚动人，杳杳在耳。吾回，以玉笛寻之，尽得之矣。坐朝之际，虑忽遗忘，故怀玉笛，时以手指上下寻，非不安。」力士再拜贺曰：「非常之事也。愿陛下为臣一奏之。」其声寥寥然，不可名言也。力士又再拜，且请其名。上笑言曰：「此曲名《紫云回》。」遂载于乐章。今太常刻石在焉。《开天传信记》。又《广记》二〇四引。《宣室志》一。又《广记》二九引。《海录碎事》一六引作《明皇杂录》。

201. []{#唐轶二-唐玄宗-201}
玄宗在东都，昼寝于殿，梦一女子容色秾艳，梳交心髻，大帔广裳，拜于床下。上曰：「汝是何人？」曰：「妾是陛下凌波池中龙女，衞宫护驾，妾实有功。今陛下洞晓钧天之音，乞赐一曲，以光族类。」上于梦中为鼓胡琴，拾新旧之声为《凌波曲》。龙女再拜而去。及觉，尽记之，因命禁乐，自与琵琶，习而翻之。《逸史》（《广记》四二〇）。《明皇杂录》（《海录碎事》一六）。《碧鸡漫志》四。

202. []{#唐轶二-唐玄宗-202}
唐野史云：明皇开元中，道人叶法善引上入月宫。时秋，上苦凄冷，不能久留，回于天半，尚闻仙乐。及归，但记其半曲，遂篴中写之。会西凉都督杨敬述进《婆罗门曲》，与其声调相符，遂以月中所闻为之散序，因敬述所进为曲身，名《霓裳羽衣曲》也。《近事会元》四。郑嵎《津阳门诗》注。参见《碧鸡漫志》三。

203. []{#唐轶二-唐玄宗-203}
明皇游月宫一事，所出亦数处。《异闻录》云：「开元中，明皇与申天师、洪都客夜游月中，见所谓广寒清虚之府，下视玉城嵳峩，若万顷琉璃田，翠色冷光，相射炫目，素娥十余，舞于广庭，音乐清丽，遂归制《霓裳羽衣》之曲。」《唐逸史》则以为罗公远，而有掷杖化银桥之事。《集异记》则以为叶法善，而有潞州城奏玉笛、投金钱之事。《幽怪录》则以为游广陵，非潞州事。要之皆荒唐之说，不足问也。《癸辛杂识》前集。参见《逸史》（《广记》二二）、《集异记》（《广记》二六）、《玄怪录》三。

204. []{#唐轶二-唐玄宗-204}
见叶法善[2](#唐轶十二-叶法善-2)。

205. []{#唐轶二-唐玄宗-205}
《得宝歌》，一曰《得宝子》，又曰《得鞛子》。明皇初纳太真妃，喜谓后宫曰：「朕得杨氏，如得至宝也。」遂制曲，名《得宝子》。《乐府杂录》。又《御览》五六八引。

206. []{#唐轶二-唐玄宗-206}
天宝十四载六月一日，时骊山驻跸，是贵妃诞辰，上命小部音声乐长生殿，仍奏新曲，未有名，会南海进荔枝，因以曲名《荔枝香》。《甘泽谣》。《明皇杂录》（《海录碎事》一六）。《杨太真外传》下。《近事会元》四。《寓简》八。

207. []{#唐轶二-唐玄宗-207}
《荔枝香》：《唐史·礼乐志》云：帝幸骊山，杨贵妃生日，命小部张乐长生殿，奏新曲，未有名，会南方进荔枝，因名曰《荔枝香》。《脞说》云：太真妃好食荔枝，每岁忠州置急递上进，五日至都。天宝四年夏，荔枝滋甚，比开笼时，香满一室。供奉李龟年撰此曲进之，宣赐甚厚。《杨妃外传》云：明皇在骊山，命小部音声于长生殿奏新曲，未有名，会南海进荔枝，因名《荔枝香》。三说虽小异，要是明皇时曲。《碧鸡漫志》四。

208. []{#唐轶二-唐玄宗-208}
骊山多飞禽，名阿滥堆。明皇帝御玉笛，采其声翻为曲子名焉，左右皆传唱之。播于远近，人竞以笛效吹。故词人张祐诗曰：「红树萧萧合半开，玉皇曾幸此宫来。至今风俗骊山下，村笛犹吹阿滥堆。」《中朝故事》。又《碧鸡漫志》四引。

209. []{#唐轶二-唐玄宗-209}
《还京乐》：明皇自西蜀返，乐人张野狐所制。《乐府杂录》。又《御览》五六八引。

210. []{#唐轶二-唐玄宗-210}
见李白[15](#唐轶十四-李白-15)。

211. []{#唐轶二-唐玄宗-211}
初有木芍药植于沉香亭前，其花一日忽开一枝两头，朝则深红，午则深碧，暮则深黄，夜则粉白，昼夜之内，香艳各异。帝谓左右曰：「此花木之妖，不足讶也。」《开元天宝遗事》上。

212. []{#唐轶二-唐玄宗-212}
明皇与贵妃幸华清宫，因宿酒初醒，凭妃子肩同看木芍药。上亲折一枝，与妃子递嗅其艳，帝曰：「不惟萱草忘忧，此花香艳，尤能醒酒。」《开元天宝遗事》下。

213. []{#唐轶二-唐玄宗-213}
明皇于禁苑中，初有千叶桃盛开，帝与贵妃日逐宴于树下。帝曰：「不独萱草忘忧，此花亦能销恨。」《开元天宝遗事》上。

214. []{#唐轶二-唐玄宗-214}
天宝年，内中柑树结实，帝日与贵妃赏御，呼为「瑞圣奴」。《清异录》上。

215. []{#唐轶二-唐玄宗-215}
甘子。天宝十年，上谓宰臣曰：「近日于宫内种甘子数株，今秋结实一百五十颗，与江南、蜀道所进不异。」宰臣贺表曰：「雨露所均，混天区而齐被。草木有性，凭地气而潜通。故得资江外之珍果，为禁中之华实。」相传玄宗幸蜀年，罗浮甘子不实。《酉阳杂俎》前集一八。又《广记》四一〇引。

216. []{#唐轶二-唐玄宗-216}
上发马嵬，行至扶风道。道傍有花，寺畔见石楠树团圆，爱玩之，因呼为端正树，盖有所思也。《杨太真外传》下。《海录碎事》二二。参见唐德宗[62](#唐轶三-唐德宗-62)。

217. []{#唐轶二-唐玄宗-217}
明皇每于禁苑中见黄莺，常呼之为「金衣公子」。《开元天宝遗事》上。

218. []{#唐轶二-唐玄宗-218}
天宝末，交趾贡龙脑，如蝉蚕形。波斯言老龙脑树节方有，禁中呼为瑞龙脑。上唯赐贵妃十枚，香气彻十余步。上夏日尝与亲王棋，令贺怀智独弹琵琶，贵妃立于局前观之。上数枰子将输，贵妃放康国猧子于坐侧。娲子乃上局，局子乱，上大悦。时风吹贵妃领巾于贺怀智巾上，良久，回身方落。贺怀智归，觉满身香气非常，乃卸幞头，贮于锦囊中。及上皇复宫阙，追思贵妃不已，怀智乃进所贮幞头，具奏他日事。上皇发囊，泣曰：「此瑞龙脑香也。」《酉阳杂俎》前集一。《独异志》下。《开元天宝遗事》下。

219. []{#唐轶二-唐玄宗-219}
明皇幸蜀，令画工作《十眉图》，《横云》、《斜月》，皆其名。《古今事文类聚》后集一二。

220. []{#唐轶二-唐玄宗-220}
玄宗置曲精潭，砌以银甎，泥以石粉，贮三辰酒一万车，以赐当制学士等。《史讳录》（《云仙杂记》五）。

221. []{#唐轶二-唐玄宗-221}
玄宗命射生官射鲜鹿，取血煎鹿肠食之，谓之「热洛河」。赐安禄山及哥舒翰。《卢氏杂说》（《广记》二三四）。又《锦绣万花谷》前集三六引。《唐语林》五。

222. []{#唐轶二-唐玄宗-222}
胡床施转关以交足，穿便绦以容坐，转缩须臾，重不数斤。相传明皇行幸频多，从臣或待诏野顿，扈驾登山，不能跂立，欲息则无以寄身，遂创意如此。当时称「逍遥座」。《清异录》下。

223. []{#唐轶二-唐玄宗-223}
玄宗尝梦落殿，有孝子扶上。他日以问高力士，力士云：「孝子素衣，此是韦见素耳。」帝深然之。数日，自吏部侍郎拜相。《广异记》（《广记》二七七）。

224. []{#唐轶二-唐玄宗-224}
玄宗梦入井，有一兵士，著绯裈，背负而出。明日，使于兵号中寻访，总无此人。又于苑中搜访，见一掌关，着绯裈，便引见。上问：「汝昨夜作何梦？」对曰：「从井中背负日出登天。」上覩其形状，与梦相似，乃问：「汝欲官乎？」答曰：「臣不解作官。臣家贫。」遂敕赐钱五百千。《定命录》（《广记》二七七）。

225. []{#唐轶二-唐玄宗-225}
光禄卿王守和，未尝与人有争，尝于案几间大书「忍」字，至于帏幌之属，以绣画为之。明皇知其姓字，非时引对，问曰：「卿名守和，已知不争，好书『忍』字，尤见用心。」奏曰：「臣闻坚而必断，刚则必折，万事之中，『忍』字为上。」帝曰：「善。」赐帛以旌之。《开元天宝遗事》下。

## 王皇后

1. []{#唐轶二-王皇后-1}
王皇后始以色进，及上登位不数年，恩宠日衰。后忧畏之状，愈不自安。然抚下有恩，幸免谗谤共危之祸。忽一日泣诉于上曰：「三郎独不记阿忠脱新紫半臂更得一斗面为三郎生日汤饼耶？何忍不追念于前时。」上闻之戚然改容，有悯皇后之色。由是得延于其恩者三更秋。终以诸妃恩遇日盛，皇后竟见黜焉。后无罪被摈，六宫共怜之。阿忠，王后自呼其父名也。《松窗杂录》。《南部新书》甲。　案：王皇后，《松窗杂录》原作「何皇后」，误。

## 武惠妃

1. []{#唐轶二-武惠妃-1}
惠妃武氏有专房之宠，将夺嫡，王皇后性妬，稍不能平。玄宗乃废后为庶人，肤受日闻，次及太子。太子之将废也，玄宗访于张九龄，九龄对曰：「太子，天下本也，动之则摇人心。自居东宫，未闻大恶。臣闻父子之道，天性也。子有过，父恕而掩之，无宜废绝。且其恶状未著，恐外人窥之，伤陛下慈父之道。」玄宗不悦，隐忍者久之。李林甫秉政，阴中计于武妃，将立其子以自固。武妃亦结之。乃先黜九龄而废太子。太子同鄂王瑶、光王琚同日并命，海内痛之，号为三庶。太子等既受冤死，武妃及左右屡见为祟，宫中终夜相恐，或闻鬼哭声。召巫觋视之，皆曰：「三庶为厉。」先是收鄂王、光王，行刑者射而瘗之，乃命改葬而酬之。武妃死，其厉乃息。玄宗乃立肃宗为太子，林甫之计不行，惕然惧矣。三庶以二十五年四月二十三日死，武妃至十二月而毙，识者知有神道焉。《大唐新语》一一。又《广记》一二一引。

## 柳婕妤

1. []{#唐轶二-柳婕妤-1}
玄宗柳婕妤，余母之叔曾祖姑也。生延王玢。婕妤有学问，玄宗甚重之。肃宗每见王，则语左右曰：「我与王，兄弟中更相亲，外家皆关中贵族。」柳氏乃尚书右丞范之女，睦州刺史齐物之妹也。柳氏姻眷，奕叶贵盛，而人物尽高，方与公、康城公，皆北史有传。睦州刺史讳齐物，尚书右丞之子。右丞讳范，国史有传。少而俊迈，风格精异，能为江南折桂书生，咏调精绝，见媚于时。自周隋已后，家富于财。尝因调集至京师，有名娼娇陈者，姿艺俱美，为士子所奔走。睦州君诣之，悦焉。娇陈曰：「第中有锦帐三十重，即奉事终身。」盖将以斯言戏之耳。翌日，遂如数载席帐以行。娇陈大惊，且赏其奇特，竟如约，入柳氏之家，执仆媵之礼，为中表所推。玄宗在人间，常闻娇陈名。访之。及召入宫，涕泣称痼疾且老。上知其不可强也，许其归。因语曰：「我闻柳家多贤子女，可以称内职者，可言之。」娇陈以睦州君女弟对。遂纳之，立婕妤，生延王及一公主焉。睦州君闺门士行，为官政绩，载于家传，此偶因娇陈事书之。《因话录》一。《唐语林》四。

## 杨贵妃

1. []{#唐轶二-杨贵妃-1}
杨贵妃小字玉环，弘农华阴人也。后徙居蒲州永乐之独头村。高祖令本，金州刺史；父玄琰，蜀州司户。贵妃生于蜀。尝误坠池中，后人呼为落妃池。池在导江县前。妃早孤，养于叔父河南府士曹玄珪家。开元二十二年十一月，归于寿邸。二十八年十月，玄宗幸温泉宫（自天宝六载十月，复改为华清宫）。使高力士取杨氏女于寿邸，度为女道士，号太真，住内太真宫。天宝四载七月，册左衞中郎将韦昭训女配寿邸。是月，于凤凰园册太真宫女道士杨氏为贵妃，半后服用。进见之日，奏《霓裳羽衣曲》。《杨太真外传》上。

2. []{#唐轶二-杨贵妃-2}
杨妃，广西容州普宁县云陵里人。父维，母叶氏，生妃，有异质，都部署杨康求为女。时杨玄琰为长史，又从康求为女，携至京，进入寿王宫。城西至今有杨妃井。《广西志》（《天中记》一二）。

3. []{#唐轶二-杨贵妃-3}
杨妃井最冷冽，饮之美姿容，下多香草，在容州云凌里。妃姓杨，名玉奴，别字玉环，号太真。母叶氏，怀孕十三月而生。都督步署杨康求为女，才貌双绝。杨玄琰为长史，以势求之，携至京师，选入寿邸，时年十四。明皇召见，赐西王母服色入宫。《赤雅》中。

4. []{#唐轶二-杨贵妃-4}
贵妃杨氏之在蜀也，有野人张见之云：「当大富贵，何以在此？」或问：「至三品夫人否？」张云：「不是。」「一品否？」曰：「不是。」「然则皇后耶？」曰：「亦不是。然贵盛与皇后同。」见杨国忠，云：「公亦富贵位，当秉天下权势数年。」后皆如其言。《定命录》（《广记》二二四）。

5. []{#唐轶二-杨贵妃-5}
杨贵妃初承恩召，与父母相别，泣涕登车。时天寒，泪结为红冰。《开元天宝遗事》下。

6. []{#唐轶二-杨贵妃-6}
见唐玄宗[205](#唐轶二-唐玄宗-205)。

7. []{#唐轶二-杨贵妃-7}
见李白[15](#唐轶十四-李白-15)。

8. []{#唐轶二-杨贵妃-8}
〔天宝〕五载七月，妃子以妬悍忤旨。乘单车，令高力士送还杨铦宅。及亭午，上思之不食，举动发怒。力士探旨，奏请载还，送院中宫人衣物及司农米面酒馔百余车。诸姊及铦初则惧祸聚哭，及恩赐浸广，御馔兼至，乃稍宽慰。妃初出，上无聊，中官趋过者，或笞挞之，至有惊怖而亡者。力士因请就召，既夜，遂开安兴坊，从太华宅以入。及晓，玄宗见之内殿，大悦。贵妃拜泣谢过。因召两市杂戏以娱贵妃。贵妃诸姊进食作乐。自兹恩遇日深，后宫无得进幸矣。《杨太真外传》上。

9. []{#唐轶二-杨贵妃-9}
太真妃常因妬媚，有语侵上，上怒甚，召高力士以辎𫐌送还其家。妃悔恨号泣，抽刀剪发授力士曰：「珠玉珍异，皆上所赐，不足充献，唯发父母所生，可达妾意，望持此伸妾万一慕恋之诚。」上得发，挥涕悯然，遽命力士召归。《开天传信记》。参见《杨太真外传》上。

10. []{#唐轶二-杨贵妃-10}
〔天宝〕十载上元节，杨氏五宅夜游，遂与广宁公主骑从争西市门，杨氏奴挥鞭误及公主衣，公主堕马。驸马程昌裔扶公主，因及数挝。公主泣奏之，上令决杀杨家奴一人，昌裔停官，不许朝谒。于是杨家转横，出入禁门不问，京师长吏，为之侧目。故当时谣曰：「生女勿悲酸，生男勿喜欢。」又曰：「男不封侯女作妃，君看女却是门楣。」其天下人心羡慕如此。《杨太真外传》上。

11. []{#唐轶二-杨贵妃-11}
杨贵妃生于蜀，好食荔枝。南海所生，尤胜蜀者，故每岁飞驰以进，然方暑而熟，经宿则败，后人皆不知之。《国史补》上。

12. []{#唐轶二-杨贵妃-12}
见唐玄宗[206](#唐轶二-唐玄宗-206)、[207](#唐轶二-唐玄宗-207)。

13. []{#唐轶二-杨贵妃-13}
太真妃最善于击磬拊搏之音，泠泠然新声。虽太常梨园之能人，莫能加也。上令采蓝田绿玉琢为器，上造簨流苏之属，皆以金钿珠翠珍怪之物杂饰之，又铸二金狮子，作拏攫腾奋之状，各重二百余斤，以为趺，其他彩绘缛丽，制作神妙，一时无比也。上幸蜀回京师，乐器多亡失，独玉磬偶在。上顾之凄然，不忍置于前，促令送太常，至今藏于太常正乐库。《开天传信记》。又《广记》二〇四引。

14. []{#唐轶二-杨贵妃-14}
见唐玄宗[196](#唐轶二-唐玄宗-196)、[197](#唐轶二-唐玄宗-197)。
15. []{#唐轶二-杨贵妃-15}
见唐玄宗[196](#唐轶二-唐玄宗-196)、[197](#唐轶二-唐玄宗-197)。

16. []{#唐轶二-杨贵妃-16}
上在百花院便殿，因览《汉成帝内传》，时妃子后至，以手整上衣领，曰：「看何文书？」上笑曰：「莫问。知则又𣨼人。」觅去，乃是「汉成帝获飞燕，身轻欲不胜风。恐其飘翥，帝为造水晶盘，令宫人掌之而歌舞。又制七宝避风台，间以诸香，安于上，恐其四肢不禁」也。上又曰：「尔则任吹多少。」盖妃微有肌也，故上有此语戏妃。妃曰：「《霓裳羽衣》一曲，可掩前古。」《杨太真外传》上。

17. []{#唐轶二-杨贵妃-17}
章涛从外祖郑亨仲资政入蜀，过京西道间，入一僧寺，舍宇极芜陋。其傍有一堂，奉观音龛像，左右列《华严经》数函，多散乱不全整。龛下有抽替，试启之，得小轴，乃朱书《金刚经》也。卷轴差不甚损，然已故暗，字画劲楷可观。展视其末，则云「玉环刺血为皇帝书」。盖杨太真遗迹，血色俨然，非朱书也。郑之子取而宝藏之。《夷坚支志》景集一。

18. []{#唐轶二-杨贵妃-18}
贵妃素有肉体，至夏苦热，常有肺渴，每日含一玉鱼儿于口中，盖藉其凉津沃肺也。《开元天宝遗事》下。又《云仙杂记》一〇引。

19. []{#唐轶二-杨贵妃-19}
贵妃每至夏月，常衣轻绡，使侍儿交扇鼓风，犹不解其热。每有汗出，红腻而多香，或拭之于巾帕之上，其色如桃红也。《开元天宝遗事》下。

20. []{#唐轶二-杨贵妃-20}
贵妃每宿酒初消，多苦肺热，尝凌晨独游后苑，傍花树，以手攀枝，口吸花露，藉其露液，润于肺也。《开元天宝遗事》下。又《云仙杂记》一〇引。

21. []{#唐轶二-杨贵妃-21}
冬至日大雪，至午雪霁，有晴色，因寒，所结簷溜，皆为冰条。妃子使侍儿敲下二条看玩。帝自晚朝视政回，问妃子曰：「所玩何物耶？」妃子笑而答曰：「妾所玩者，冰筯也。」帝谓左右曰：「妃子聪惠，比象可爱也。」《开元天宝遗事》下。

22. []{#唐轶二-杨贵妃-22}
太真着鸳鸯并头莲锦袴袜，上戏曰：「贵妃袴袜上乃真鸳鸯莲花也。」太真问：「何得有此称？」上笑曰：「不然，其间安得有此白藕乎？」贵妃由是名裤袜为藕覆。注云：袴袜，今俗称膝袴。《致虚阁杂俎》（《瑯嬛记》上）。

23. []{#唐轶二-杨贵妃-23}
玄宗与玉真恒于皎月之下以锦帕裹目，在方丈之间互相捉戏。玉真捉上每易，而玉真轻捷，上每失之，满宫之人抚掌大笑。一夕，玉真于袿服袖上多结流苏香囊与上戏，上屡捉屡失，玉真故以香囊惹之，上得香囊无数，已而笑曰：「我比贵妃差胜也。」谓之捉迷藏。《致虚阁杂俎》（《瑯嬛记》中）。

24. []{#唐轶二-杨贵妃-24}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
25. []{#唐轶二-杨贵妃-25}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
26. []{#唐轶二-杨贵妃-26}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
27. []{#唐轶二-杨贵妃-27}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
28. []{#唐轶二-杨贵妃-28}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
29. []{#唐轶二-杨贵妃-29}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
30. []{#唐轶二-杨贵妃-30}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。
31. []{#唐轶二-杨贵妃-31}
见唐玄宗[66](#唐轶二-唐玄宗-66)、[67](#唐轶二-唐玄宗-67)、[68](#唐轶二-唐玄宗-68)、[174](#唐轶二-唐玄宗-174)、[184](#唐轶二-唐玄宗-184)、[188](#唐轶二-唐玄宗-188)、[191](#唐轶二-唐玄宗-191)、[218](#唐轶二-唐玄宗-218)。

32. []{#唐轶二-杨贵妃-32}
见安禄山[5](#唐轶十四-安禄山-5)、[17](#唐轶十四-安禄山-17)。
33. []{#唐轶二-杨贵妃-33}
见安禄山[5](#唐轶十四-安禄山-5)、[17](#唐轶十四-安禄山-17)。

34. []{#唐轶二-杨贵妃-34}
杨贵妃尝以假髻为首饰而好服黄裙。天宝末童谣曰：「义髻抛河里，黄裙逐水流。」《明皇杂录》（《诗话总龟》前集三三）。

35. []{#唐轶二-杨贵妃-35}
天宝十三年，宫中下红雨，色若桃花。太真喜甚，命宫人各以碗杓承之，用染衣裾，天然鲜艳，惟襟上色不入处，若一马字，心甚恶之。明年七月，遂有马嵬之变。血污衣裾，与红雨无二，上甚伤之。《致虚阁杂俎》（《瑯嬛记》中）。

36. []{#唐轶二-杨贵妃-36}
玄宗自闻禄山反状，心怀疑忌。初出幸时，贵妃侍女红桃晨兴理妆，玉环坠地而响，帝闻，问曰：「响者何耶？」对曰：「玉环碎矣。」帝默然，不悦。至马嵬，贵妃果遇害。贵妃小名玉环。《客退纪谈》（陶本《说郛》三一）。

37. []{#唐轶二-杨贵妃-37}
玄宗幸蜀，至马嵬驿，命高力士缢贵妃于佛堂前梨树下。马嵬店媪，收得锦靿一只。相传过客每一借翫，必须百钱，前后获利极多，媪因至富。《国史补》上。又《广记》四〇五引。

38. []{#唐轶二-杨贵妃-38}
马嵬老媪拾得太真袜以致富。其女名玉飞，得雀头履一只，真珠饰口，以薄檀为苴，长仅三寸。玉飞奉为异宝，不轻示人。《姚鷟尺牍》（《瑯嬛记》中）。

39. []{#唐轶二-杨贵妃-39}
时肃宗诏令改葬太真，高力士知其所瘗，在嵬坡驿西北十余步，当时乘舆匆遽，无复备周身之具，但以紫缛裹之。及改葬之时，皆已朽坏，惟有胸前紫绣香囊中，尚得冰麝香。时以进上皇，上皇泣而佩之。郑嵎《津阳门诗》注。

40. []{#唐轶二-杨贵妃-40}
见唐玄宗[113](#唐轶二-唐玄宗-113)、[114](#唐轶二-唐玄宗-114)。

# 唐人轶事汇编卷三

## 唐肃宗

1. []{#唐轶三-唐肃宗-1}
见唐玄宗[10](#唐轶二-唐玄宗-10)、[124](#唐轶二-唐玄宗-124)。
2. []{#唐轶三-唐肃宗-2}
见唐玄宗[10](#唐轶二-唐玄宗-10)、[124](#唐轶二-唐玄宗-124)。

3. []{#唐轶三-唐肃宗-3}
肃宗在春宫，尝与诸王从玄宗诣太清宫。有龙见于殿之东梁，玄宗目之，顾问诸王：「有所见乎。」皆曰：「无之。」问太子，太子俛而未对。上问：「头在何处？」曰：「在东。」上抚之曰：「真我儿也。」《因话录》一。《唐语林》五。

4. []{#唐轶三-唐肃宗-4}
见李林甫[10](#唐轶十三-李林甫-10)。

5. []{#唐轶三-唐肃宗-5}
肃宗在东宫，为李林甫所搆，势几危者数矣。无何，鬓发斑白。常早朝，上见之，愀然曰：「汝第归院，吾当幸汝。」及上至，顾见宫中庭宇不洒扫，而乐器久屏，尘埃积其间，左右使命，无有妓女。上为之动色，顾力士曰：「太子居处如此，将军盍使我闻之乎？」（上在禁中，不名力士，呼为将军。）力士奏曰：「臣尝欲上言，太子不许，云：无以动上念。」上即诏力士下京兆尹，亟选人间女子细长洁白者五人，将以赐太子。力士趋出庭下，复还奏曰：「臣他日尝宣旨京兆阅致女子，人间嚣嚣然，而朝廷好言事者得以为口实。臣以为掖庭中故衣冠以事没其家者，宜可备选。」上大悦，使力士诏掖庭，令按籍阅视，得三人，乃以赐太子，而章敬皇后在选中。顷者，后侍寝，厌不寤，吟呼若有痛，气不属者。肃宗呼之不解，窃自计曰：「上始赐我，卒无状不寤。上安知非吾护视不谨耶？」遽秉烛视之，良久方寤。肃宗问之，后手掩其左胁曰：「妾向梦有神人长丈余，介金操剑，谓妾曰：『帝命与汝作子。』自左胁以剑决而入腹，痛殆不可忍，及今未之已也。」肃宗验之于烛下，有若𫄧而赤者存焉。遽以状闻，遂生代宗。吴操尝言于先臣，与力士说符。《次柳氏旧闻》。又《广记》一三六引作《柳氏史》。陶本《说郛》三六作《次柳氏旧闻》。卷五二作《明皇十七事》。《唐语林》一。

6. []{#唐轶三-唐肃宗-6}
见安禄山[15](#唐轶十四-安禄山-15)、[16](#唐轶十四-安禄山-16)。
7. []{#唐轶三-唐肃宗-7}
见安禄山[15](#唐轶十四-安禄山-15)、[16](#唐轶十四-安禄山-16)。

8. []{#唐轶三-唐肃宗-8}
肃宗在灵武铸印征兵，其文曰「六合大同」。《邺侯家传》（《类说》二）。又张本《说郛》七引。《南楚新闻》（张本《说郛》七三、陶本《说郛》四六）。

9. []{#唐轶三-唐肃宗-9}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。
10. []{#唐轶三-唐肃宗-10}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。
11. []{#唐轶三-唐肃宗-11}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。
12. []{#唐轶三-唐肃宗-12}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。
13. []{#唐轶三-唐肃宗-13}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。
14. []{#唐轶三-唐肃宗-14}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。
15. []{#唐轶三-唐肃宗-15}
见李泌[7](#唐轶十五-李泌-7)、[8](#唐轶十五-李泌-8)、[9](#唐轶十五-李泌-9)、[10](#唐轶十五-李泌-10)、[11](#唐轶十五-李泌-11)、[16](#唐轶十五-李泌-16)、[17](#唐轶十五-李泌-17)。

16. []{#唐轶三-唐肃宗-16}
望贤宫在咸阳之东数里，时明皇自蜀回，肃宗迎驾，上皇自致传国玺于上，上歔欷拜受。左右皆泣，曰：「不图今日复观两君相见之礼！」驾将入开远门，上皇疑先后入门不决，顾问从臣，不能对。高力士前曰：「上皇虽尊，皇帝，主也。上皇偏门而先行，皇帝正门而入，后行。」耆老皆呼「万岁」，当时皆是之。郑嵎《津阳门诗》注。

17. []{#唐轶三-唐肃宗-17}
既收复长安，玄宗自蜀至，上至望（览）〔贤〕宫奉迎。玄宗御宫南楼以俟，上望楼僻，即下马趋进前，再拜蹈舞称贺。玄宗下楼，上匍匐捧玄宗涕泗呜咽，不能自胜。扶玄宗升殿尚食，每进一味，上皆尝膳然后进。飞龙御马，上亲选试然后进御。玄宗上马，上秉辔控玄宗马行数十步，玄宗止之而后退。玄宗谓左右曰：「吾享国已来，未知贵也，今日见吾子为天子，乃知贵也。」上尝避驰道执鞭弭，导引玄宗自开远门至丹凤门。自后乾元元年十月，玄宗再幸华清宫，上至灞上迎候，下马趋进百余步。舞蹈前抱玄宗足，玄宗抚上背，上又控辔行数十步，有命乃止。《肃宗实录》（《广卓异记》一）。

18. []{#唐轶三-唐肃宗-18}
太上皇召肃宗谓曰：「张均弟兄皆与逆贼作权要官，就中张均更与贼毁阿奴、三哥家事，虽犬彘之不若也。其罪无赦。」肃宗下殿，叩头再拜曰：「臣比在东宫，被人诬谮，三度合死，皆张说保护，得全首领以至今日。说两男一度合死，臣不能力争，傥死者有知，臣将何面目见张说于地下！」呜咽俯伏。太上皇命左右曰：「扶皇帝起。」乃曰：「与阿奴处置，张垍宜长流远恶处，张均宜弃市。阿奴更不要苦救这贼也。」肃宗掩泣奉诏。《常侍言旨》（《通鉴考异》一五）。参见泓师[3](#唐轶十二-泓师-3)。　案：《通鉴考异》云：「按肃宗为李林甫所危时，说已死，乃得均、垍之力。均、垍以说遗言尽心于肃宗耳。」

19. []{#唐轶三-唐肃宗-19}
见唐玄宗[118](#唐轶二-唐玄宗-118)、[119](#唐轶二-唐玄宗-119)。
20. []{#唐轶三-唐肃宗-20}
见唐玄宗[118](#唐轶二-唐玄宗-118)、[119](#唐轶二-唐玄宗-119)。

21. []{#唐轶三-唐肃宗-21}
肃宗五月五日抱小公主，对山人李唐于便殿。顾唐曰：「念之勿怪。」唐曰：「太上皇亦应思见陛下。」肃宗涕泣。是时张氏已盛，不由己矣。《国史补》上。《常侍言旨》（陶本《说郛》四九）。《唐语林》三。

22. []{#唐轶三-唐肃宗-22}
见薛胜[1](#唐轶十五-薛胜-1)。

23. []{#唐轶三-唐肃宗-23}
韩择木奏贺肃宗节俭，妓乐无绮绣之饰，饮食无珍羞之具。上因出衣袖以示之，曰：「朕此三浣矣。」《谭氏史》（《广记》一六五）。《南部新书》丁。

24. []{#唐轶三-唐肃宗-24}
光宅坊光宅寺，本官蒲萄园中禅师影堂。师号惠中，肃宗上元二年，征至京师，初居此寺。征诏云：「杖锡而来，京师非远。斋心已久，副朕虚怀。」《酉阳杂俎》续集六。

## 张皇后

1. []{#唐轶三-张皇后-1}
肃宗自马嵬北行，至同官县，食于土豪李谦家。张良娣称腹痛不能乘马，并小女寄谦家而去。上即位，使人迎之。迎者或有他说。《邺侯家传》（《通鉴考异》一五）。

2. []{#唐轶三-张皇后-2}
鸱：相传鹘生三子，一为鸱。肃宗张皇后专权，每进酒，常置脑酒。脑酒令人久醉健忘。《酉阳杂俎》前集一六。

3. []{#唐轶三-张皇后-3}
见唐肃宗[21](#唐轶三-唐肃宗-21)。

## 唐代宗

1. []{#唐轶三-唐代宗-1}
见唐肃宗[5](#唐轶三-唐肃宗-5)。

2. []{#唐轶三-唐代宗-2}
见唐玄宗[135](#唐轶二-唐玄宗-135)。

3. []{#唐轶三-唐代宗-3}
上宽厚之德出于天然，为儿时常为玄宗器之。每坐于玉案前，熟视上貌，谓武惠妃曰：「此儿甚有异相，他日亦是吾家一有福天子也。」因命取上清珠，以绛纱裹之，系于颈上。上清珠即开元初罽宾国所贡，罽宾国在西海。其珠光明洁白，可照一室。视之则出仙人玉女云鹤绛节之象，摇动于其中。及上即位，宝库中往往有神光异气，掌库者具以事告。上曰：「岂非上清珠耶？」遂令出之，绛纱犹在。乃泫然流涕，徧示近臣曰：「此我为儿时明皇所赐也。」遂令贮之于翠玉函，置之于卧内。忽有水旱兵革之灾，上每虔祝之，无不应验。《杜阳杂编》上。《唐语林》三。　案：《酉阳杂俎》前集一〇以为肃宗事，误。

4. []{#唐轶三-唐代宗-4}
玄宗临崩，常翫一紫玉笛，语侍宦曰：「将此笛遗大奴。」大奴，代宗小字。《海录碎事》一〇上。

5. []{#唐轶三-唐代宗-5}
代宗即位日，庆云见，黄气抱日。初，楚州献定国宝一十二，乃诏上监国。诏曰：「上天降宝，献自楚州，神明生历数之符，合璧定妖灾之气。」《酉阳杂俎》前集一，以下略去。参见《广记》四〇四引《杜阳杂编》。

6. []{#唐轶三-唐代宗-6}
代宗广德元年，吐番犯便桥。上幸陕，王师不利。常有紫气如车盖，以迎马首。及回潼关，上叹曰：「河水洋洋，送朕东去。」上至陕，因望铁牛，蹶然谓左右曰：「朕年十五六，宫中有尼号功德山，言事往往神验，屡抚吾背曰：『天下有灾，遇牛方回。』今见牛也，朕将回尔。」是夜，梦黄衣童子歌于帐前曰：「中五之德方峩峩，胡呼胡呼何奈何！」诘旦，上具言其梦，侍臣咸称土德当王，胡虏破灭之兆也。黄衣，土之色，中五，土之数；峩峩者，高盛之义也。是月，副元帅郭子仪与大将李忠义、渭北节度使王仲升克复京都，吐番大溃。上还宫阙，图功臣于凌烟阁上，因谓子仪曰：「安禄山僭乱中原，是卿再安皇祚。昨朕蒙尘，卿复戮力，今日天下乃卿与我也。虽图券不足以襃元老。」因泣下霑衣，子仪伏于上前，呜咽流涕曰：「老臣无复致命久矣。但虑衰耄不堪王事，赖仗陛下宗庙社稷之灵，以成微绩。」上因命御马九花虬并紫玉鞭辔以赐，子仪知九花之异，固陈让者久之。上曰：「此马高大，称卿仪质，不必让也。」子仪身长六尺余。九花虬，即范阳节度李怀仙所贡，额高九寸，毛拳如麟，头颈鬃鬣，真虬龙也。每一嘶则群马耸耳，以身被九花文，故号为九花虬。亦有狮子骢，皆其类。上东幸，观猎于田，不觉日暮。忽顾谓左右曰：「行宫去此几里？」奏曰：「四十里。」上遂令速鞭，恐阂夜，而九花虬缓缓然若行五里而已，侍从奔骤无及者。上以为超光、趍影之匹也，王子年《拾遗记》，周穆王有八骏，号超光、趍影、逐日者。自是益加钟爱。既复京师，特赐子仪，崇功臣也。《杜阳杂编》上。又《广记》四三五引。

7. []{#唐轶三-唐代宗-7}
李辅国恣横无君，上切齿久矣。因寝，梦登楼，见高力士领数百铁骑，以戟刺辅国首，流血洒地，前后歌呼，自北而去。遣谒者问其故，力士曰：「明皇之令也。」上觉，亦不敢言。辅国寻为盗所杀。上异之，方以梦话于左右。《杜阳杂编》上。又《广记》二七七引。

8. []{#唐轶三-唐代宗-8}
李辅国悖于明皇，上在东宫，闻而颇怒。及践阼，辅国又立功，难于显戮，密令人刺之，断其首，弃之溷中，又断其右臂，驰祭泰陵，中外莫测。后杭州刺史杜济话于人曰：「尝识一武人为牙门将，曰：某即害尚父者。」《统纪》（《通鉴考异》一六）。《广卓异记》一。

9. []{#唐轶三-唐代宗-9}
代宗以郭尚父勋高，兼连姻帝室，常呼为大臣而不名。每中使内人往来，必询其门内休戚。尚父二爱姬，或云，南阳夫人及李夫人。尝竞宠争长，互论其公私佐助之功，忿媢不相面，尚父不能禁。上知之，赐金帛及簪镮，命宫人载酒以和之。方饮，令选人歌以送酒。一姬怒未解，歌未发，遽引蒲置觞于席前曰：「酒尽不须歌。」《因话录》一。

10. []{#唐轶三-唐代宗-10}
郭暧尝与升平公主琴瑟不调，暧骂公主：「倚乃父为天子耶？我父嫌天子不作。」质词别有所呼，不言父。公主恚啼，奔车奏之。上曰：「汝不知，他父实嫌天子不作。使不嫌，社稷岂汝家有也。」因泣下，但命公主还。尚父拘暧，自诣朝堂待罪。上召而慰之曰：「谚云：『不痴不聋，不作阿家阿翁。』小儿女子闺帏之言，大臣安用听？」锡赉以遣之，尚父杖暧数十而已。《因话录》一。

11. []{#唐轶三-唐代宗-11}
唐代宗朝，京兆尹黎干以久旱，祈雨于朱雀门街。造土龙，悉召城中巫觋舞于龙所，干与巫觋更舞，观者骇笑。弥月不雨，又请祷于文宣王庙。上闻之曰：「丘之祷久矣。」命毁土龙，罢祈雨，减膳节用，以听天命。及是甘泽乃足。《卢氏杂说》（《广记》二六〇） 。《唐语林》三。

12. []{#唐轶三-唐代宗-12}
见李泌[21](#唐轶十五-李泌-21)、[22](#唐轶十五-李泌-22)。
13. []{#唐轶三-唐代宗-13}
见李泌[21](#唐轶十五-李泌-21)、[22](#唐轶十五-李泌-22)。

14. []{#唐轶三-唐代宗-14}
上崇奉释氏，每舂百品香，和银粉以涂佛室。遇新罗国献五彩氍毹，制度巧丽，亦冠绝一时。每方寸之内，即有歌舞伎乐列国山川之象。忽微风入室，其上复有蜂蝶动摇。燕雀飞舞。俯而视之，莫辨真假。又献万佛山，可高一丈，因置山于佛室，以氍毹籍其地焉。万佛山则雕沉檀珠玉以成之。其佛之形，大者或逾寸，小者七八分。其佛之首，有如黍米者，有如半菽者。其眉目口耳螺髻毫相无不悉具。而更镂金玉水精为幡盖流苏，庵罗薝卜等树，搆百宝为楼阁台殿。其状虽微，而势若飞动，又前有行道僧徒，不啻千数。下有紫金钟，径阔三寸，上以口衔之。每击其钟，则行道之僧礼首至地，其中隐隐谓之梵音，盖关戾在乎钟也。其山虽以万佛为名，其数则不可胜纪。上因置九光扇于岩𪩘间，四月八日召两众僧徒入内道场礼万佛山。是时观者叹非人工，及覩九色光于殿中，咸谓之佛光，即九光扇也。由是上令三藏僧不空念天竺密语于口而退。传之于僧惟籍。《杜阳杂编》上。又《广记》四〇四引。

15. []{#唐轶三-唐代宗-15}
山药本名薯蓣，唐代宗讳豫，改名薯药。《负暄杂录》（张本《说郛》一八、陶本《说郛》二四）。

## 唐德宗

1. []{#唐轶三-唐德宗-1}
见唐玄宗[138](#唐轶二-唐玄宗-138)。

2. []{#唐轶三-唐德宗-2}
明皇幸蜀，德宗时年十五，有父老曰：「太孙乃儋耳龙，何畏贼乎？」《邺侯家传》（《类说》二）。又张本《说郛》七、《海录碎事》一〇上引。《南楚新闻》（张本《说郛》七三、陶本《说郛》四六）。

3. []{#唐轶三-唐德宗-3}
见李泌[12](#唐轶十五-李泌-12)、[28](#唐轶十五-李泌-28)。
4. []{#唐轶三-唐德宗-4}
见李泌[12](#唐轶十五-李泌-12)、[28](#唐轶十五-李泌-28)。

5. []{#唐轶三-唐德宗-5}
德宗初嗣位，深尚礼法。谅暗中，召韩王食马齿羹，不设盐酪。皇姨有寡居者，持节入宫，妆饰稍过，上见之极不悦。异日如礼，乃加敬焉。《因话录》一。《唐语林》一。

6. []{#唐轶三-唐德宗-6}
元载之败，其女资敬寺尼真一，纳于掖庭。德宗即位，召至别殿，告其父死。真一自投于地，左右皆叱之。上曰：「焉有闻亲之丧，责其哭踊？」遂令扶出，闻者殒涕。《国史补》上。《唐语林》三。

7. []{#唐轶三-唐德宗-7}
德宗在东宫，雅知杨崖州。尝令打《李楷洛碑》，钉壁以玩。及即位，征拜。炎有崖谷，言论持正，对见必为之加敬。岁余，颇倦。卢杞揣知而阴中之。《国史补》上。《唐语林》三。

8. []{#唐轶三-唐德宗-8}
上切于时政，而颇倚注于台衮之臣。每命相，密召学士草诏。及进本，上辄多改注，即顾谓左右曰：「朕处渠等极位，复以美词褒之，所冀为朕戮力同心以成大化。」既用崔祐甫为相，悉以国务委之，而祐甫事无巨细悉皆陈谏。上曰：「朕与卿道合，天下细事卿宜随便剖奏，无乃多疑朕也。」自是祐甫之道益所公当。及杨公南、卢杞执政，报恩复雠，紊乱纲纪，朝野为之戢手。公南既杀刘晏，士庶莫不冤痛之。明年，公南得罪，赐死崖州，时人谓刘相公冤报矣。《杜阳杂编》上。

9. []{#唐轶三-唐德宗-9}
德宗既贬卢杞，然常思之。后欲稍迁，朝臣恐惧，皆有谏疏。上问李汧公曰：「卢杞何处奸邪？」勉曰：「天下以为奸邪，而陛下不知，所以为奸邪也。」《国史补》上。《大唐传载》。《唐语林》一。

10. []{#唐轶三-唐德宗-10}
见李泌[31](#唐轶十五-李泌-31)。

11. []{#唐轶三-唐德宗-11}
上初拔奉天，而车驾至宜寿县北渭水之阳，谓侍臣曰：「朕之此行，莫同永嘉之势！」因潸然流涕。时工部尚书浑公耸辔而对曰：「《易》称『先号咷而后笑』，素王之至言。肃宗幸灵武，代宗幸陕郡，尼父遭匡人之难，弦歌不辍其声。故曰：临大难无忧惧者，圣人之勇也。」言讫，济河。《奉天录》四。《奉天记》（《通鉴考异》一八）。

12. []{#唐轶三-唐德宗-12}
德宗皇帝英明果断，无以比德。每进用公卿大臣，莫不出自宸衷。若闻一善可录，未尝不称奖之。百官对敭如稍称旨，无不即抬眉耸听，朝退辄书其姓名于座侧。或有奖用，多所称职。故卿大夫已下谓上圣英睿。每与宰臣从容询访时政，往往呼其行第。其尚贤进善皆此类也。及上蒙尘，幸奉天，翰林学士姜公辅屡进嘉谋，深叶上意。初，泾原兵乱长安，公辅奏云：「朱泚甚有反状，不如早为之所，无令为凶逆也。」上仓皇之际，不暇听从。更云：朱泚素镇泾原，颇得将士心，今罢兵权，居常悒悒，不如诏之以从銮驾。不然，即斩之以绝后患。及闻段秀实之死，上执公辅手曰：「姜公姜公，先见之明可谓神略矣。卢杞，朕擢自郡守，坐于庙堂，自陈百口之说，何独悮我也？」卢杞常言以百口保朱泚不反。上将欲幸奉天，自携火精剑出内殿，因叹曰：「千万年社稷，岂为狗鼠所窃耶？」遂以剑斫槛上铁狻猊，应手而碎，左右皆呼万岁。上曰：「若碎小寇如斩狻猊，不足忧也。」及乘舆遇夜，侍从皆见上仗数尺光明，即火精剑也。建中二年，大林国所贡云。……上始于行在，无药饵以备将士金疮。时有裨将为流矢所中，上碎琥珀匣以赐之，其匣，则火精剑匣也。近臣谏曰：「陛下奈何以裨将金疮而碎琥珀匣！」上曰：「今凶奴逆恣，欲危社稷，是军中藉材用人之际，而战士有疮，如朕身之疮也。昔太宗剪须以付英公，今朕以人为宝，岂以剑匣为宝也！」左右及中外闻者无不感悦。初，上欲西行，有知星者奏上曰：「逢林即住。」上曰：「岂可令朕处林木间乎？」姜公辅曰：「不然，但以地名亦应也。」及奉天尉贾隐林谒上于行在，上观隐林气宇雄俊，兼是忠烈之家，而名叶知星者语，隐林即天宝末贾循之犹子也。 上因延于卧内，以采筹略之深浅。隐林于狮榻前以手板画地，陈攻守之策，上甚异之。隐林因奏曰：「臣昨夜梦日坠地，臣以头戴日上天。」上曰：「日即朕也，此来事莫非前定！」遂拜为侍御史，纠劾行在。寻迁左常侍。后驾迁幸梁州，而隐林卒。《杜阳杂编》上。贾隐林事亦见《神异录》（《广记》一三七）、《广德神异录》（《分门古今类事》五）、《南部新书》庚。

13. []{#唐轶三-唐德宗-13}
见齐映[2](#唐轶十七-齐映-2)。

14. []{#唐轶三-唐德宗-14}
初，马司徒面雪李怀光。德宗正色曰：「唯卿不合雪人。」惶恐而退。李令闻之，请全军自备资粮，以讨凶逆，由此李、马不叶。《国史补》上。《唐语林》六。　案：《通鉴考异》一八引《国史补》，曰：「按是时怀光垂亡，燧功已成八九，故自入朝争之，岂肯面雪怀光邪？」

15. []{#唐轶三-唐德宗-15}
见李泌[24](#唐轶十五-李泌-24)。

16. []{#唐轶三-唐德宗-16}
见浑瑊[8](#唐轶十七-浑瑊-8)。

17. []{#唐轶三-唐德宗-17}
见李晟[7](#唐轶十七-李晟-7)、[8](#唐轶十七-李晟-8)、[9](#唐轶十七-李晟-9)。
18. []{#唐轶三-唐德宗-18}
见李晟[7](#唐轶十七-李晟-7)、[8](#唐轶十七-李晟-8)、[9](#唐轶十七-李晟-9)。
19. []{#唐轶三-唐德宗-19}
见李晟[7](#唐轶十七-李晟-7)、[8](#唐轶十七-李晟-8)、[9](#唐轶十七-李晟-9)。

20. []{#唐轶三-唐德宗-20}
见陆贽[10](#唐轶十七-陆贽-10)。

21. []{#唐轶三-唐德宗-21}
见李冶[5](#唐轶十六-李冶-5)。

22. []{#唐轶三-唐德宗-22}
见吕渭[3](#唐轶十七-吕渭-3)。

23. []{#唐轶三-唐德宗-23}
见柳浑[3](#唐轶十七-柳浑-3)

24. []{#唐轶三-唐德宗-24}
德宗时，杨炎、卢杞为宰相，皆奸邪用事，树立朋党，以至天子播迁，宗社几覆。德宗惩辅相之失，自是除拜命令，不专委于中书。凡奏拟用人，十阻其七。贞元以后，宰相备位而已。每择官，再三审覆，事多中辍。贞元三年八月，中书省无舍人，每有诏敕，宰相追他官为之。及兵部侍郎陆贽知政事，以上艰于选用，乃上疏论之。《唐语林》六。

25. []{#唐轶三-唐德宗-25}
见李泌[27](#唐轶十五-李泌-27)、[30](#唐轶十五-李泌-30)、[32](#唐轶十五-李泌-32)、[36](#唐轶十五-李泌-36)。
26. []{#唐轶三-唐德宗-26}
见李泌[27](#唐轶十五-李泌-27)、[30](#唐轶十五-李泌-30)、[32](#唐轶十五-李泌-32)、[36](#唐轶十五-李泌-36)。
27. []{#唐轶三-唐德宗-27}
见李泌[27](#唐轶十五-李泌-27)、[30](#唐轶十五-李泌-30)、[32](#唐轶十五-李泌-32)、[36](#唐轶十五-李泌-36)。
28. []{#唐轶三-唐德宗-28}
见李泌[27](#唐轶十五-李泌-27)、[30](#唐轶十五-李泌-30)、[32](#唐轶十五-李泌-32)、[36](#唐轶十五-李泌-36)。

29. []{#唐轶三-唐德宗-29}
德宗躬亲庶政，中外除授，无不留神。余伯父自监察里行浙东观察判官，特授高陵县令。裴尚书武，亦自鄜坊监察宰栎阳，二人同制。后数日，因游苑中，有执役者，上问：「何处人？」云：「是高陵百姓。」上曰：「汝是高陵人也，我近为汝拣得一好长官，知否？」伯父讳傪，贞元三年进士及第，当年制策登科。《因话录》一。《唐语林》一。

30. []{#唐轶三-唐德宗-30}
见郑絪[1](#唐轶十九-郑絪-1)。

31. []{#唐轶三-唐德宗-31}
贞元三年十二月，上猎于新店，幸野人赵光奇家，问曰：「百姓乐乎？」对曰：「不乐。」上曰：「仍岁颇稔，何不乐乎？」对曰：「盖由陛下诏令不信于人，所以然也。前诏云：于两税之外，悉无他徭。今非两税，而诛求者殆过之。后诏云：和籴于百姓。曾不识一钱而强取之。始云：所籴粟麦，纳于道次。今则遣致于京西，破产奉役，不能支也。百姓愁苦如此，何有于乐乎？虽频降优恤之诏，而有司多不奉之，亦恐陛下深在九重，未之知也。」上感异之，因诏复除其家。《唐会要》二七。

32. []{#唐轶三-唐德宗-32}
贞元十二年，上宴宰相于麟德殿之东亭，令施屏风于坐位之后，画汉魏以下名臣，并列善言美事。《南部新书》乙。

33. []{#唐轶三-唐德宗-33}
贞元十二年，天子降诞日，诏儒官与缁黄讲论。初若矛楯相向，后类江海同归。三殿谈经，自此始也。《南部新书》乙。

34. []{#唐轶三-唐德宗-34}
德宗降诞日，内殿三教讲论，以僧鉴虚对韦渠牟，以许孟容对赵需，以僧覃延对道士郄惟素。诸人皆谈毕。鉴虚曰：「臣请奏事，玄元皇帝，我唐天下之圣人；文宣王，古今之圣人；释迦如来，西方之圣人；今皇帝陛下，是南瞻部州之圣人。臣请讲御制《赐新罗铭》。」讲罢，德宗有喜色。《刘宾客嘉话录》。《唐语林》六。

35. []{#唐轶三-唐德宗-35}
唐德宗贞元十四年二月一日中和节，以雨雪，改于二月七日，宴群臣，因奏上所制《中和乐》曲也。《近事会元》四。

36. []{#唐轶三-唐德宗-36}
德宗雅尚文学，注意是选。乘舆每幸学士院，顾问锡赉，无所不至。御馔珍肴，辍而赐之。又尝召对于浴堂，移院于金銮殿，对御起草，诗赋唱和，或旬日不出。吴通微昆季同时擢用，与陆贽争恩，不叶甚于水火，天下丑之。《翰林志》。

37. []{#唐轶三-唐德宗-37}
见郑余庆[2](#唐轶十九-郑余庆-2)。

38. []{#唐轶三-唐德宗-38}
上每临朝，多令征四方丘园才能学术直言极谏之士。由是提笔贡艺者，满于阙下，上亲自考试，用绝请托之门。是时文学相高，公道大振，得路者咸以推贤进善为意。上试制科于宣政殿，或有词理乖谬者，即浓笔抹之至尾；如辄称旨者，必翘足朗吟。翌日则徧示宰臣学士曰：「此皆朕门生也。」是以公卿大臣已下无不服上藻鉴。宏词独孤绶，所司试《放驯象赋》，及进其本，上自览考之，称叹者久。因吟其句曰：「化之式孚，则必受乎来献；物或违性，斯用感于至仁。」上以绶为知去就，故特书第三等。先是代宗朝文单国累进驯象三十有二。上即位，悉令放之于荆山之南，而绶不辱其受献，不伤放弃，故赏其知去就焉。《杜阳杂编》上。又《广记》一九八引。《唐语林》三。《唐诗纪事》三三。

39. []{#唐轶三-唐德宗-39}
见李泌[33](#唐轶十五-李泌-33)。

40. []{#唐轶三-唐德宗-40}
帝善为文，尤长于篇什，每与学士言诗于浴堂殿，夜分不寐。贞元中，昭义节度李抱真荐贝州宋廷芬之女若昭，召入禁中试文，帝咨美。帝每与侍臣赓和，若昭姊若莘等五人皆预，呼学士。《唐诗纪事》二、七九。

41. []{#唐轶三-唐德宗-41}
见戴叔伦[1](#唐轶十八-戴叔伦-1)。

42. []{#唐轶三-唐德宗-42}
见韩翃[1](#唐轶十六-韩翃-1)。

43. []{#唐轶三-唐德宗-43}
〔贞元〕七年七月，幸章敬寺，赋诗……百寮毕和，亦书于壁。其后，京兆尹薛珏请以上诗序、皇太子书刻于石而填之以金，从之。《唐会要》二七。

44. []{#唐轶三-唐德宗-44}
帝《章敬寺》诗：「松院浄苔色，竹房深磬声。」时人传诵。《唐诗纪事》二。

45. []{#唐轶三-唐德宗-45}
德宗晚年绝嗜欲，尤工诗句，臣下莫可及。每御制奉和，退而笑曰：「排公在。」俗有投石之〔戏〕，两头置标，号曰排公，以中不中为胜负也。《国史补》中。《唐语林》三。《唐诗纪事》二。

46. []{#唐轶三-唐德宗-46}
杜太保在淮南，进崔叔清诗百篇。德宗谓使者曰：「此恶诗，焉用进？」时呼为准敕恶诗。《国史补》中。又《御览》五八六、《广记》二六〇引。《唐语林》三。《群居解颐》（张本《说郛》三二、陶本《说郛》二四）。《唐诗纪事》二。

47. []{#唐轶三-唐德宗-47}
见宋济[1](#唐轶十八-宋济-1)、[2](#唐轶十八-宋济-2)。

48. []{#唐轶三-唐德宗-48}
德宗初登勤政楼，外无知者。望见一人衣绿乘驴戴帽至楼下，仰视久之，俛而东去。上立遣宣示京尹，令以物色求之。尹召万年捕贼官李镕，使促求访。李尉伫立思之，曰：「必得。」及出，召干事所由，于春明门外数里内，应有诸司旧职事使艺人，悉搜罗之。而绿衣者果在其中。诘之，对曰：「某天宝教坊乐工也。上皇时数登此。每来，鸱必集楼上，号随驾老鸱。某自罢居城外，更不复见。今群鸱盛集，又觉景象宛如昔时。心知圣人在上，悲喜且欲泣下。」以此奏闻。敕尽收此辈，却系教坊。李尉亦为京尹所擢用，后至郡守。《因话录》一。《唐语林》四。

49. []{#唐轶三-唐德宗-49}
贞元三年，中常侍自蜀使回，进瑞鞭一。其文节高，有麟凤龟龙之形，体质微，而鳞甲毛羽无不备具。其色照烂，有类琥珀。于暗中挥之则如电光。上虽不好宝货祥瑞，及览此鞭。颇甚称旨称叹。遂置之于明珠匣，其匣盖饰以明珠者也。《杜阳杂编》上。

50. []{#唐轶三-唐德宗-50}
上西幸有二马，一号神智骢，一号如意骝，皆耳中有毛，引之可长一尺。《相马经》云：耳中有毛长一尺者，日行千里。而进退缓急皆如上意，故以是名之。一日花木方春，上欲幸诸苑。内厩控马侍者进瑞鞭，上指二骏语近臣曰：「昔朕西幸有二骏，谓之二绝，今获此鞭，可谓三绝矣。」遂命酒饮之，左右引翼而去。因吟曰：「鸳鸯赭白齿新齐，晚日花间落碧蹄。玉勒乍回初喷沫，金鞭欲下不成嘶。」中书舍人韩翃诗也。《杜阳杂编》上。又《广记》四三五引。《唐语林》六。《唐诗纪事》三〇。

51. []{#唐轶三-唐德宗-51}
德宗幸梁洋，唯御骓马号望云骓者。驾还京，饲以一品料，暇日牵而视之，至必长鸣四顾，若感恩之状。后老死飞龙厩中，贵戚多图写之。《国史补》上。又《广记》四三五引。

52. []{#唐轶三-唐德宗-52}
德宗以八马幸蜀，七马道毙，唯望云骓来往不顿。后死天厩，元稹作歌。《海录碎事》二二上。

53. []{#唐轶三-唐德宗-53}
见唐顺宗[1](#唐轶三-唐顺宗-1)、[2](#唐轶三-唐顺宗-2)。
54. []{#唐轶三-唐德宗-54}
见唐顺宗[1](#唐轶三-唐顺宗-1)、[2](#唐轶三-唐顺宗-2)。

55. []{#唐轶三-唐德宗-55}
文宗论德宗奢靡云：「闻得禁中老宫人每引泉，先于池底铺锦」。王建《宫词》曰：「鱼藻宫中锁翠娥，先皇行处不曾多。只今池底休铺锦，菱角鸡头积渐多」是也。《开城录》（陶本《说郛》二三）。

56. []{#唐轶三-唐德宗-56}
赵宗儒在翰林时，闻中使言：「今日早馔玉尖面，用消熊、栈鹿为内馅，上甚嗜之。」问其形制，盖人间出尖馒头也。又问消之说，曰：「熊之极肥者曰消，鹿以倍料精养者曰栈。」《清异录》下。

57. []{#唐轶三-唐德宗-57}
见马燧[10](#唐轶十七-马燧-10)。

58. []{#唐轶三-唐德宗-58}
见马畅[1](#唐轶十七-马畅-1)。

59. []{#唐轶三-唐德宗-59}
王承升有妹，国色，德宗纳之，不恋宫室。德宗曰：「穷相女子。」乃出之，敕其母兄不得嫁进士朝官，任配军将作亲情。后适元士会，因以流落。真穷相女子也。《刘宾客嘉话录》。《唐语林》六。

60. []{#唐轶三-唐德宗-60}
见李泌[35](#唐轶十五-李泌-35)。

61. []{#唐轶三-唐德宗-61}
见李程[4](#唐轶二十一-李程-4)。

62. []{#唐轶三-唐德宗-62}
长安西端正树，去马嵬一舍之程，乃唐德宗幸奉天覩其蔽芾锡以美名。后有文士经过，题诗逆旅，不显姓名，诗曰：「昔日偏霑雨露荣，德皇西幸赐嘉名。马嵬此去无多地，合向杨妃冢上生。」风雅有如此焉。《抒情诗》（《广记》四〇七）。参见唐玄宗[216](#唐轶二-唐玄宗-216)。

## 唐顺宗

1. []{#唐轶三-唐顺宗-1}
相传云，德宗幸东宫，太子亲割羊脾，水泽手，因以饼洁之，太子觉上色动，乃徐卷而食。司空赞皇公著《次柳氏旧闻》，又云是肃宗。刘𫗧《传记》云：太宗使宇文士及割肉，以饼拭手，上屡目之，士及佯不悟，徐卷而啖。《酉阳杂俎》续集四。

2. []{#唐轶三-唐顺宗-2}
贞元中，裴延龄、韦渠牟以奸佞相次选用。延龄尤狡险，判度支，务尅剥聚敛，自以为功，天下怨怒。陆贽、李充以谗毁受谴，阳城等伏阙恳谏，几至得罪。顺宗在东宫，每进见辄言延龄辈不可用，而谏臣可奖。德宗卒不相渠牟、延龄而宥城等者，东宫之力也。德宗尝泛舟鱼藻宫水嬉，命皇太子升舟，舟具皆饰以金碧丹青，妇人盛饰操舟，光彩耀烛，众乐俱发。德宗顾太子：「今日如何？」曰：「极盛。」然后退以奢谏，德宗不悦焉。《唐会要》四。

3. []{#唐轶三-唐顺宗-3}
〔弹棋〕，唐顺宗在春宫日甚好之，时有吉达、高釴、崔同、杨同愿之徒悉为名役，有窦深、崔长孺、甄偶、独孤文德亦为亚焉。至于长庆之末，好事之家犹见有局，尚多解者。《山海经后序》（《天中记》四一）。

4. []{#唐轶三-唐顺宗-4}
见郑絪[2](#唐轶十九-郑絪-2)。

## 唐宪宗

1. []{#唐轶三-唐宪宗-1}
宪宗七岁，德宗抱置膝上，戏曰：「汝是何人，乃在我怀中？」对曰：「是第三天子。」德宗大喜。《唐语林》三。《唐会要》四。

2. []{#唐轶三-唐宪宗-2}
见郑絪[2](#唐轶十九-郑絪-2)。

3. []{#唐轶三-唐宪宗-3}
见韦执谊[3](#唐轶十九-韦执谊-3)。

4. []{#唐轶三-唐宪宗-4}
唐宪宗元和二年，制《君臣事迹》。上以天下无事，留意典坟，每览前代兴亡得失之事，皆三复其言。遂采《尚书》、《春秋后传》、《史记》、《汉书》、《三国志》、《晏子春秋》、《吴越春秋》、《新序》、《说苑》等书君臣行事可为龟鉴者，集成十四篇，自制其序，写于屏风，列之御座之右，书屏风六扇于中，宣示宰臣。李藩等皆进表称贺，白居易翰林制诏有批李夷简及百僚严绶等贺表，其略云：「取而作鉴，书以为屏。与其散在图书，心存而景慕，不若列之绘素，目睹而躬行，庶将为后事之师，不独观古人之象。」又云：「森然在目，如见其人。论列是非，既庶几为坐隅之戒；发挥献纳，亦足以开臣下之心。」居易代言，可谓详尽。又以见唐世人主作一事而中外至于表贺，又答诏勤渠如此，亦几于丛脞矣。宪宗此书，有《辨邪正》、《去奢泰》两篇，而末年用皇甫镈而去裴度，荒于游宴，死于宦侍之手，屏风本意，果安在哉？《容斋三笔》九。　案：《旧唐书·宪宗本纪》、《唐会要》五三以为元和四年七月事。

5. []{#唐轶三-唐宪宗-5}
〔元和〕三年七月，五坊品官朱超晏、王志忠放纵鹰隼入长安富人家，旋诣其居，广有求取。上知之，立召二人，各笞二十，夺其职。自是贡鸷鸟略大者，皆斥之。贞元末，五坊小儿张捕鸟雀罗于闾里者，皆为暴横，以取人钱物。或有张罗网于门，不许人出入者。或以张井上，使不得汲者，近之，辄曰：「汝惊供奉鸟雀。」即痛殴之，出钱物求谢，乃去。或相聚饮食于酒肆，醉饱而去，卖者或不知，就索其直，多被殴詈。或时留虵一囊为质，曰：「此虵所以食鸟雀而捕之者，今留付汝，幸善饲之，勿令饥渴。」卖者媿谢求哀，乃携挈而去。宪宗在春宫时，知其弊，尝欲奏禁之。及即位，遂推而行之，人情大悦。《唐会要》七八。

6. []{#唐轶三-唐宪宗-6}
吴元济之乱淮西，以宰臣裴度为元帅，及对于殿，上曰：「伪蔡称兵，朕于择帅甚难其人也。且安天下用将帅，如造大舟以越沧海，其功则多，其成则大，一日万里，无所不届。若乘一叶而蹈洪波，其功也寡，其覆也速。朕今托元老以摧狂寇，真谓一日万里矣。」度曰：「微臣无状，叨蒙大用。唯虑一丸之卵不足以胜太山，欵段之马不足以行千里。但竭臣至忠，以仗宗庙之灵，臣虽不才，敢以死效命。」泣下沾濡，若不胜语。上亦为之动容。《杜阳杂编》中。《唐语林》一。

7. []{#唐轶三-唐宪宗-7}
宪宗皇帝朝，元和元年十一月一日斩刘辟西川之乱，元和十二年十一月一日斩吴元济淮西之乱，元和二年十一月一日斩李锜浙西之乱。宪宗诛三贼皆同月同日，自古无等。《卓异记》。《南部新书》癸。　案：《广卓异记》一亦载此文，并作「十一月十一日」。

8. []{#唐轶三-唐宪宗-8}
见韩愈[13](#唐轶二十-韩愈-13)。

9. []{#唐轶三-唐宪宗-9}
宪宗皇帝宽仁大度，不妄喜怒。及便殿与宰臣言政事，莫不严肃容貌。是以进善出恶，俗泰刑清，而天下风化矣。或延英入阁，未尝不以生民哀乐为意。或四方进歌舞妓乐，上皆不纳。则谓左右曰：「六宫之内嫔御已多，一旬之中资费盈万，岂可剥肤搥髓，强娱耳目焉！」其俭德忧人皆此类也。《杜阳杂编》中。《唐语林》一。

10. []{#唐轶三-唐宪宗-10}
见李绛[4](#唐轶十九-李绛-4)。

11. []{#唐轶三-唐宪宗-11}
上因暇，欲近畋猎，行至蓬莱池西，谓左右曰：「李绛尝谏我畋猎，云亏损政事。今虽不远，近出苑中，必有章疏上陈，不如且休。」遂却，罢归。其思理从谏，如是之至也。《李相国论事集》五。

12. []{#唐轶三-唐宪宗-12}
见裴度[9](#唐轶十九-裴度-9)。

13. []{#唐轶三-唐宪宗-13}
宪宗知权文公甚真。后权长孺知盐铁福建院，赃污盈积，有司以具狱奏。上曰：「必致极法。」崔相群救之云：「是德舆族子。」上曰：「德舆必不合有子弟犯赃，若德舆在，自犯赃，朕且不赦，况其宗从也。」及知其母年高，乃免死，杖一百，长流康州。《因话录》一。《唐语林》一。

14. []{#唐轶三-唐宪宗-14}
见杜黄裳[7](#唐轶十九-杜黄裳-7)。

15. []{#唐轶三-唐宪宗-15}
裴垍为相，宪宗在禁中常以官呼垍而不名也。又以杜佑高年重德礼重之，常呼司徒而不名。《续世说》五。

16. []{#唐轶三-唐宪宗-16}
宪宗问宰相曰：「天子读何书即好？」权德舆对曰：「《尚书》。哲王轨范，历历可见。」上曰：「《尚书》曾读。」又问郑余庆曰：「《老子》、《列子》如何？」奏曰：「《老子》述无为之化。若使资圣览，为理国之枢要，即未若《贞观政要》。」《唐语林》二。

17. []{#唐轶三-唐宪宗-17}
见戎昱[4](#唐轶十八-戎昱-4)。

18. []{#唐轶三-唐宪宗-18}
见独孤郁[1](#唐轶十九-独孤郁-1)。

19. []{#唐轶三-唐宪宗-19}
元和五年，内给事张惟则自新罗使回，云：于海上泊洲岛间，忽闻鸡犬鸣吠，似有烟火，遂乘月闲步，约及一二里，则见花木台殿，金户银阙，其中有数公子，戴章甫冠，着紫霞衣，吟啸自若。惟则知其异，遂请谒。公子曰：「汝何所从来？」惟则具言其故。公子曰：「唐皇帝乃吾友也。汝当旋去，为吾传语。」俄而命一青衣捧金龟印以授惟则，乃置之于宝函。复谓惟则曰：「致意皇帝。」惟则遂持之还舟中。回顾旧路，悉无踪迹。金龟印长五寸，上负黄金，玉印面方一寸八分，其篆曰：凤芝龙木，受命无疆。惟则达京师，即具以事进。上曰：「朕前生岂非仙人乎！」及览龟印，叹异良久，但不能谕其文耳。因命缄以紫泥玉鏁，置于帐内。其上往往见五色光，可长数尺。是月，寝殿前连理树上生灵芝二株，宛如龙凤。上因叹曰：「凤芝龙木，宁非此验乎！」《杜阳杂编》中。又《广记》四七引。

20. []{#唐轶三-唐宪宗-20}
上好神仙不死之术，而方士田佐元、僧大通皆令入宫禁，以炼石为名。时有处士伊祁玄解，缜发童颜，气息香洁。常乘一黄牝马，才高三尺，不啗刍粟，但饮醇酎。不施缰勒，唯以青毡藉其背。常游历青兖间，若与人欵曲语，话千百年事皆如目击。上知其异人，遂令密召入宫，处九华之室，设紫茭之席，饮龙膏之酒。紫茭席色紫而类茭叶，光软香浄，冬温夏凉。龙膏酒黑如纯漆，饮之令人神爽，此本乌弋山离国所献。乌弋山离国见班固《西域传》。上每日亲自访问，颇加敬仰。而玄解鲁朴，未尝闲人臣礼。上因问曰：「先生春秋既高而颜色不老，何也？」玄解曰：「臣家于海上，常种灵草食之，故得然也。」即于衣间出三等药实，为上种于殿前，一曰双麟芝，二曰六合葵，三曰万根藤。双麟芝色褐，一茎两穗，隐隐形如麟，头尾悉具，其中有子如瑟瑟焉。六合葵色红而叶类于茙葵，始生六茎，其上合为一株，共生十二叶，内出二十四花，花如桃花而一朵千叶，一叶六影，其成实如相思子。万根藤一子而生万根，枝叶皆碧，钩连盘屈，可荫一亩，其花鲜洁，状类芍药，而蘂色殷红，细如丝发，可长五六寸，一朵之内不啻千茎，亦谓之绛心藤。灵草既成，人莫得见。玄解请上自采饵之，颇觉神验，由是益加礼重。《杜阳杂编》中。

21. []{#唐轶三-唐宪宗-21}
宪宗采凤李花，酿换骨醪。晋国公平淮西回，黄帊金缾□赐二斗。《叙闻录》（《云仙杂记》七）。

## 郭皇后

1. []{#唐轶三-郭皇后-1}
郭太后贵极终八朝：代之外孙，德之外生，顺之亲妇，宪之皇后，穆之母，敬、文、武三帝祖母。《南部新书》癸。

2. []{#唐轶三-郭皇后-2}
穆宗大渐，内臣议请郭太后临朝。太后曰：「向者武后妖蠹，幻惑高宗，擅亲庶政；及中宗践位，蒙掩圣德，遽行迁逮，几于革命。赖宗社威祐，神器再复。每闻其说，未尝不疾首痛心。奈何今日吾儿厌世，卿等骤兴此议？我家九个与武氏同流？先祖汾阳王有社稷大勋，我外氏□门阀赫奕，我礼嫔帝室，非复嫔嫱之比，岂可污彤管继悖逆者耶？今皇太子聪睿，卿等各宜慎择耆旧，亲侍左右，远屏邪佞，勿令近密。宰相任重德名贤，内官勿千时政，吾所愿也。」遂取制裂之。时太后兄钊任太常卿，闻其议，密进疏于太后曰：「果徇此请，当率子弟纳官爵，归田园。」太后览疏，泣曰：「我祖尽忠于国，余庆钟于我兄。」《唐语林校证》四。《续世说》八。　案：「九个」，疑是「几个」之误。

3. []{#唐轶三-郭皇后-3}
见唐宣宗[16](#唐轶三-唐宣宗-16)。

4. []{#唐轶三-郭皇后-4}
见王皞[1](#唐轶二十四-王皞-1)。

## 郑　氏

1. []{#唐轶三-郑氏-1}
孝明郑太后，润州人也，本姓朱氏。李锜据浙西反，相言于锜曰：「朱氏有奇相，当生天子。」锜取致于家。锜诛死，后入掖庭，为郭太后侍儿。宪宗皇帝爱而幸之，生宣宗皇帝。为母天下十四年。懿宗即位，尊为太皇太后。又七年崩。以郭太后配享，出祭别庙。《东观奏记》上。《唐语林》六。　案：朱氏，《唐语林》作「尔朱氏」。

2. []{#唐轶三-郑氏-2}
李锜之诛也，二婢配掖庭，曰郑，曰杜。郑则幸于元和，生宣皇帝，是为孝明皇后。杜即杜秋。《献替录》中云：「杜仲阳即杜秋也，漳王养母。」《南部新书》戊。

## 唐穆宗

1. []{#唐轶三-唐穆宗-1}
见李听[2](#唐轶十九-李听-2)。

2. []{#唐轶三-唐穆宗-2}
见柳公权[1](#唐轶二十二-柳公权-1)。

3. []{#唐轶三-唐穆宗-3}
见白居易[11](#唐轶二十-白居易-11)。

4. []{#唐轶三-唐穆宗-4}
穆宗喜华丽，所建殿阁，以纸膏胶水调粉饰墙，名「雪花泥」。又一等鳔清和丹砂末，谓之「长庆赤」。《清异录》下。

5. []{#唐轶三-唐穆宗-5}
威远军子将臧平者，好鬭鸡，高于常鸡数寸，无敢敌者。威远监军与物十疋强买之，因寒食乃进。十宅诸王皆好鬭鸡，此鸡凡敌十数，犹擅场怙气。穆宗大悦，因赐威远监军帛百疋。主鸡者想其蹠距，奏曰：「此鸡实有弟，长趾善鸣，前岁卖之河北军将，获钱二百万。」《酉阳杂俎》续集八。

6. []{#唐轶三-唐穆宗-6}
穆宗临芳殿赏樱桃，进西凉州蒲萄酒，帝曰：「饮此顿觉四体融和，真太平君子也。」《清异录》下。

7. []{#唐轶三-唐穆宗-7}
穆宗每宫中花开，则以重顶帐蒙蔽栏槛，置惜春御史掌之，号曰「括香」。《玉麈集》（《云仙杂记》一）。

8. []{#唐轶三-唐穆宗-8}
穆宗以玄绡白书、素纱墨书为衣服，赐承幸宫人，皆淫鄙之词，时号「诨衣」。至广明中，犹有存者。《史讳录》（《云仙杂记》七）。

## 唐敬宗

1. []{#唐轶三-唐敬宗-1}
见刘栖楚[1](#唐轶二十一-刘栖楚-1)。

2. []{#唐轶三-唐敬宗-2}
宝历元年，上有事于南郊，将谒太清宫。长安县主簿郑翦，时主役于御院，忽于县之西隅见一白衣老人，云：「此下有井，正道真皇帝过路，汝速识之，不然，罪在不测。」翦惶惧，领役人修之，其处已陷数尺，命发之，则古井存焉。惊顾之际，已失老人所在。始悟神告，默不敢告。展转传布，功德使护军中尉刘宏规以事上闻。上既至宫，朝献毕，赴南郊，于宫门驻马，宰臣及供奉官于马前蹈舞称贺。遂命翰林学士、兵部侍郎韦处厚撰记，令起居郎柳公权书石，寘于井之上，以表神异，其名曰《圣瑞感应记》。乃赐翦绯鱼袋。《唐会要》五〇。

3. []{#唐轶三-唐敬宗-3}
宝历中，敬宗皇帝欲幸骊山，时谏者至多，上意不决。拾遗张权舆伏紫宸殿下，叩头谏曰：「昔周幽王幸骊山，为戎所杀；秦始皇葬骊山，国亡；明皇帝宫骊山，而禄山乱；先皇帝幸骊山，而享年不长。」帝曰：「骊山若此之凶耶？我宜往以验彼言。」后数日，自骊山回，语亲幸曰：「叩头者之言，安足信哉！」《唐语林》六。　案：本条原出杜牧《樊川文集》卷一二《与人论谏书》，文几全同。

4. []{#唐轶三-唐敬宗-4}
古人有言曰：「止骂所以助骂，助骂所以止骂。」又曰：「劝人不可指其过，须先美其长。人喜则语言易入，怒则语言难入。」诚哉，是言也。穆宗以童昏帝天下，未容轻责。观其良心，岂无勉强之理欤。崔发敺曳中人，因系狱，不以郊赦原。台谏官如李渤、张仲方论赦，皆不听。及李逢吉从容言曰：「崔发敺曳中人，诚大不恭。然其母年八十，自发下狱，积忧成疾。陛下方以孝理天下，所宜矜念。」上愍然曰：「比谏官但言发冤，未尝言其不恭，亦不言有老母。如卿所言，朕何为不赦之？」即释其罪。其后穆宗欲幸骊山温汤，李绛、张仲方屡谏不听。张权舆叩头殿下，以为周幽幸骊山，为犬戎所杀；秦皇葬骊山而国亡；明皇宫骊山而禄山乱；先帝幸骊山而享年不长。上曰：「骊山若此之凶耶！我宜一往，以验彼言。」卒幸骊山，还谓左右曰：「彼叩头者之言，安足信哉！」又其后欲幸东都，宰相暨朝臣谏者甚众，上皆不听，决意必行，已令度支计道里费。裴度从容言曰：「国家本设两都，以备巡幸。自多难以来，兹事遂废。今宫阙营垒，百司廨舍，率已荒圮。陛下倘欲行幸，宜命有司岁月间徐加全葺，然后可往。」上曰：「从来言事者，皆云不当往。如卿所言，不往亦可。」遂罢工役。夫穆宗一人耳，考其三事，谏者或不从，或始拒而终从。由是言之，穆宗岂不能晓事者哉，系谏者之能否而已。《能改斋漫录》一〇。　案：据《通鉴》二四三，此三事皆为敬宗事。

5. []{#唐轶三-唐敬宗-5}
唐敬宗善击毬，夜艾自捕狐狸为乐，谓之「打夜狐」。故俗因谓岁暮驱傩为打夜狐。《杨公笔录》。《近事会元》五。

6. []{#唐轶三-唐敬宗-6}
宝历元年，内出清风饭制度，赐御庖，令造进。法用水晶饭、龙睛粉、龙脑末、牛酪浆，调事毕，入金提缸，垂下冰池，待其冷透供进，惟大暑方作。《清异录》下。

7. []{#唐轶三-唐敬宗-7}
宝历中，帝造纸箭、竹皮弓，纸间密贮龙麝末香，每宫嫔群聚，帝躬射之，中者浓香触体，了无痛楚。宫中名「风流箭」。为之语曰：「风流箭中的，人人愿。」《清异录》下。

## 唐文宗

1. []{#唐轶三-唐文宗-1}
见李德裕[14](#唐轶二十三-李德裕-14)、[15](#唐轶二十三-李德裕-15)。
2. []{#唐轶三-唐文宗-2}
见李德裕[14](#唐轶二十三-李德裕-14)、[15](#唐轶二十三-李德裕-15)。

3. []{#唐轶三-唐文宗-3}
见李训[3](#唐轶二十一-李训-3)。

4. []{#唐轶三-唐文宗-4}
大和九年，诛王涯、郑注后，仇士良专权恣意，上颇恶之。或登临游幸，虽百戏骈罗，未尝为乐。往往瞠目独语，左右莫敢进问。因题诗曰：「辇路生春草，上林花满枝。凭高何限意？无复侍臣知。」《杜阳杂编》中。《唐语林》四。《唐诗纪事》二。

5. []{#唐轶三-唐文宗-5}
上于内殿前看牡丹，翘足凭栏，忽吟舒元舆《牡丹赋》云：「俯者如愁，仰者如语，合者如咽。」吟罢方省元舆词，不觉叹息良久，泣下沾臆。时有宫人沈阿翘为上舞《河满子》，调声风态，率皆宛畅。曲罢，上赐金臂环，即问其从来。阿翘曰：「妾本吴元济之妓女，济败，因以声得为宫人。」俄遂进白玉方响，云本吴元济所与也。光明皎洁，可照十数步。言其犀槌即响犀也，凡物有声乃响应其中焉。架则云檀香也，而文彩若云霞之状，芬馥着人，则弥月不散。制度精妙，固非中国所有。上因令阿翘奏《凉州》曲，音韵清越，听者无不凄然。上谓之天上乐，乃选内人与阿翘为弟子焉。《杜阳杂编》中。又《广记》二〇四引。《唐语林》四。《唐诗纪事》二。

6. []{#唐轶三-唐文宗-6}
宫人沈翘翘舞《河满子》，词云「浮云蔽白日」，上曰：「汝知书耶？此是《文选》古诗第一首。念君臣值奸邪所蔽，正是今日。」乃赐金臂环。翘翘善玉方响，以响犀为椎，紫檀为架。后出宫，归秦城，奉使日东，翘翘将玉方响登楼，撰一曲，名《忆秦郎》。《丽情集》（《类说》二九）。

7. []{#唐轶三-唐文宗-7}
自大和乙卯岁后，上不乐事，稍闻，则必有叹息之音。会幸三殿东亭，因见横廊架巨轴于其上，上谓修己曰：「斯《开元东封图》也。」因命内巨轴悬于东庑下。上举白玉如意指张说辈数人叹曰：「使吾得其中一人来，则吾可见开元矣。」由是惋惜之意见于颜色，遂命进美酎尽爵，促步辇归寝殿。《开成承诏录》中叙上语李石相曰：「吾思天下事难理，则进饮醲酎以自醉解。」《松窗杂录》。《唐语林》四。《摭异记》（陶本《说郛》五二）。　案：开成承诏录，原作「开成永诸录」，据《新唐书》五八改。

8. []{#唐轶三-唐文宗-8}
唐文宗曰：「尝观晋君臣以夷旷致倾覆，当时卿大夫过耶？」李石曰：「然。古诗有之。『人生不满百，常怀千岁忧』，畏不逢也；『昼短苦夜长』，暗时多也；『何不秉烛游』，劝之照也。臣愿捐躯命济国家，惟陛下鉴照不惑，则安人强国，其庶几乎！」《鉴戒录》（《诗话总龟》前集一）。

9. []{#唐轶三-唐文宗-9}
见崔慎由[1](#唐轶二十四-崔慎由-1)。

10. []{#唐轶三-唐文宗-10}
文宗皇帝自改元开成后，常郁郁不乐，驾幸两军毬猎宴会，十减六七，宠锡之命，左解于右，盖上意有所嫌忌而不能去也。四年冬杪，风痺稍间，延英初对宰臣，时以药饵初平，台座略奏事后，诸司及待制官并不召对，盖虑宸居之疲倦也。及仗下后，又坐思政殿，拱默良久，左右侍衞者屏息不敢进。上徐谓曰：「今日直翰林者为谁？」学士院使奏曰：「中书舍人周墀。」上曰：「试命召来。」汝南公既至，上命之坐，以金屈卮赐酒三器，问曰：「朕何如主？」汝南公降阶再拜而称曰：「小臣不足以知大君之德。凡百臣庶，皆言陛下唐尧之圣、虞舜之明、殷汤之仁、夏禹之俭。」上曰：「卿爱君之志，不得不然。然朕不敢追踪尧、舜、禹、汤之明，所问卿者，何如周赧、汉献尔。」汝南公震惧惶骇，又再拜而言曰：「陛下自出震乘干，光宅天下，诞敷文教，销偃武功，蛮貊怀柔，车书顺轨，臣窃谓羲、昊、轩、顼才可抗衡，至于周之成、康，汉之文、景，曾不足比数，岂可以赧、献亡国之君而上攀睿德哉？伏愿陛下无执㧑谦之小节，以为社稷之大幸也，则天下幸甚，生灵受福，非独臣之愿也。」上又曰：「朕自以为不及也。周赧、汉献，受制于强诸侯，今朕受制于家臣，固以为不及也。」既而龙姿掩抑，泪落衣襟。汝南公陨越于前，不复进谏，因俯伏流涕，再拜而退。自尔不复视朝，以至厌代。《阙史》上。

11. []{#唐轶三-唐文宗-11}
开成中，文皇一日谓执政曰：「丁居晦作中丞如何？」因悉数大臣而品第之。叹曰：「宋申锡堪任此官，惜哉！」又曰：「牛僧孺可为御史大夫。」郑覃曰：「顷为中丞，未尝搏击，恐无风望。」上曰：「不然。鸾凤与鹰隼事异。」上又曰：「居晦作此官，朕曾以时谚谓杜甫、李白辈为四绝问居晦，晦曰：『此非君上要知之事。』朕常以此记得居晦，今所以擢为中丞。」《南部新书》壬。

12. []{#唐轶三-唐文宗-12}
唐文宗皇帝谓宰相曰：「太宗得魏征，采拾阙遗，弼成圣政。今我得魏謩，于疑似之间，必极匡谏。虽不敢希及贞观之政，庶几处无过之地。」令授謩右补阙，委舍人善为之词。又问謩曰：「卿家有何图书？」謩曰：「家书悉无，唯有文贞公笏在。」文宗令进来。郑覃在侧，曰：「在人不在笏。」文宗曰：「卿浑未晓。但甘棠之义，非要笏也。」《北梦琐言》一。《唐会要》五六。《唐语林》三。

13. []{#唐轶三-唐文宗-13}
见杨嗣复[2](#唐轶二十一-杨嗣复-2)。

14. []{#唐轶三-唐文宗-14}
裴晋公下世，文宗赐御制一篇，置于灵座之上。《唐摭言》一五。

15. []{#唐轶三-唐文宗-15}
文宗欲以韦宣州温为翰林学士。韦以先父遗命，恳辞。上后谓次对官曰：「韦温，朕每欲用之，皆辞诉，又安用韦温？」声色俱厉。户部崔侍郎蠡进曰：「韦温禀其父遗命耳。」上曰：「温父不令其子在翰林，是乱命也。岂谓之理乎？」崔曰：「凡人子能遵理命，已是至孝，况能禀乱命而不改者，此则尤可嘉之，陛下不可怪也。」上曰：「然。」乃止。《因话录》一。《御览》四一四引作《语录》。

16. []{#唐轶三-唐文宗-16}
王源中，文宗时为翰林承旨学士。暇日与诸昆季蹴踘于太平里第，毬子击起，误中源中之额，薄有所损。俄有急召，比至，上讶之，源中具以上闻。上曰：「卿大雍睦！」遂赐酒两盘，每盘贮十金椀，每椀容一升许，宣令并椀赐之。源中饮之无余，略无醉态。《唐摭言》一五。又《广记》二三三引。

17. []{#唐轶三-唐文宗-17}
文宗赐翰林学士章服，续有待诏欲先赐本司者以名上。上曰：「赐君子小人不同日，且待别日。」《因话录》一。

18. []{#唐轶三-唐文宗-18}
文宗对翰林诸学士，因论前代文章。裴舍人〔素〕数道陈拾遗名，柳舍人璟目之，裴不觉。上顾柳曰：「他字伯玉，亦应呼陈伯玉。」《因话录》一。《唐语林》三。《开城录》（陶本《说郛》二三）。

19. []{#唐轶三-唐文宗-19}
太和中入合，合内都官班中，有抬眼窃窥上者，觉之。班退，语宰相曰：「适省郎班内第几人，忽抬眼抹朕何也？」时裴晋公对曰：「省郎庶僚极卑微，不合抬眼抹陛下。」上曰：「如何？」晋公曰：「即与打下着。」上曰：「此小事不用打下。」《南部新书》癸。《唐语林》三。

20. []{#唐轶三-唐文宗-20}
文宗命中使宣两军中尉及诸司使内官等，不许着纱縠绫罗巾。其后驸马韦处仁见，巾夹罗巾以进，上曰：「本慕卿门户清素，故俯从选尚。如此巾服，从他诸戚为之，卿不须为也。」《卢氏杂说》（《广记》一六五）。《玉泉子》。

21. []{#唐轶三-唐文宗-21}
文宗素恭俭，谓宰臣曰：「朕闻前时内库唯二锦袍饰以金乌，一袍玄宗幸温泉御之，一即与贵妃，当时贵重如此。今奢靡，岂复贵之？料今富贵，往往皆可有。左衞副使张元昌用金唾壶，昨因李训已诛之矣。」《续世说》九。

22. []{#唐轶三-唐文宗-22}
文宗将有事南郊，祀前，本司进相扑人。上曰：「我方清斋，岂合观此事？」左右曰：「旧例皆有，已在门外祗候。」上曰：「此应是要赏物，可向外扑了。」即与赏物令去。又尝观鬭鸡，优人称叹大好鸡，上曰：「鸡既好，便赐汝。」《因话录》一。《唐语林》三。

23. []{#唐轶三-唐文宗-23}
文宗在藩邸，好读书。王邸无《礼记》、《春秋》、《史记》、《周易》、《尚书》、《毛诗》、《论语》，虽有，少

成部帙。宫中内官得《周易》一部，密献。上即位后，捧以随辇。及朝廷无事，览书目，间取书便殿读之。乃诏兵部尚书王起、礼部尚书许康佐为侍讲学士，中书舍人柳公权为侍读学士。每有疑义，即召学士入便殿，顾问讨论，率以为常，时谓「三侍学士」，恩宠异等。于是康佐进《春秋列国经传》六十卷，上善之。问康佐曰：「吴人伐越，获俘以为阍，使守舟；余祭观舟，阍以戈杀之。阍是何人？杀吴子，复是何人？」康佐迟疑久之，对曰：「《春秋》义奥，臣穷究未精，不敢遽解。」上笑而释卷。《唐语林》六。《补国史》（《通鉴考异》二一）。

24. []{#唐轶三-唐文宗-24}
见李训[3](#唐轶二十一-李训-3)。

25. []{#唐轶三-唐文宗-25}
文宗皇帝尚贤乐善，罕有伦比。每与宰臣学士论政事之暇，未尝不话才术文学之士。故当时以文进者无不谔谔焉。于是上每视朝后，即阅群书，见无道之君行状则必扼腕歔欷，读尧舜禹汤传则欢呼裣袵，谓左右曰：「若不甲夜视事，乙夜观书，何以为人君耶？」每试进士及诸科举人，上多自出题目。及所司进所试，而披览吟诵终日忘倦。常延学士于内庭，讨论经义，较量文章，令宫女已下侍茶汤饮馔。而李训讲《周易》微义颇叶于上意。时方盛夏，遂命取水玉腰带及辟暑犀如意以赐训。训谢之，上曰：「如意足以与卿为谈柄也。」上读高郢《无声乐赋》、白居易《求玄珠赋》，谓之玄祖。传于水部贾暠员外。《杜阳杂编》中。《唐语林》二。《唐诗纪事》二。

26. []{#唐轶三-唐文宗-26}
见王起[2](#唐轶二十二-王起-2)。

27. []{#唐轶三-唐文宗-27}
唐文宗皇帝听政暇，博览群书。一日，延英顾问宰臣：「《毛诗》云：『呦呦鹿鸣，食野之苹。』苹是何草？」时宰相李珏、杨嗣复、陈夷行相顾未对。珏曰：「臣按《尔雅》，苹是藾萧。」上曰：「朕看《毛诗》疏，苹叶圆而花白，丛生野中，似非藾萧。」又一日问宰臣：「古诗云：『轻衫衬跳脱』。跳脱是何物？」宰臣未对。上曰：「即今之腕钏也。《真诰》言安姑有斵粟金跳脱，是臂饰。」《卢氏杂说》（《广记》一九七）。又《类说》四九引。《唐诗纪事》二。

28. []{#唐轶三-唐文宗-28}
大和中，上谓宰臣曰：「明经会义否？」宰臣曰：「明经只念经疏，不会经义。」帝曰：「只念经疏，何异鹦鹉能言。」《南部新书》乙。

29. []{#唐轶三-唐文宗-29}
开成初，宫中有黄色蛇，夜自宝库中出，游于阶庭间，光彩照灼，不可擒捕。宫人掷珊瑚玦击之，遂并玦而亡去。掌库者具以事告，上令徧搜库内，乃得黄金蛇，而珊瑚玦着其首。上熟视之曰：「昔隋炀帝为晋王时，以黄金蛇赠陈夫人，吾不知此蛇得自何处？」左右因覩颔下有字。上蹶然曰：「果不失朕所疑耳。」阿，炀帝小字也。上之博学敏悟率多此类。遂命取颇梨连环系于玉彘之前足，其后更不复见焉。以彘能啗蛇也。《杜阳杂编》中。又《广记》四〇〇引。

30. []{#唐轶三-唐文宗-30}
文宗好五言诗，品格与肃、代、宪宗同，而古调尤清峻。尝欲置诗学士七十二员，学士中有荐人姓当时诗人李廓驰名，为泾原从事。宰相杨嗣复曰：「今之能诗，无若宾客分司刘禹锡。」上无言。李珏奏曰：「当今起置诗学士，名稍不嘉。况诗入多穷薄之士，昧于识理。今翰林学士皆有文词，陛下得以览古今作者，可怡悦其间；有疑，顾问学士可也。陛下昔者命王起、许康佐为侍讲，天下谓陛下好古宗儒，敦扬朴厚。臣闻宪宗为诗，格合前古，当时轻薄之徒，摛章绘句，聱牙崛奇，讥讽时事，尔后鼓扇名声，谓之『元和体』，实非圣意好尚如此。今陛下更置诗学士，臣深虑轻薄小人，竞为嘲咏之词，属意于云山草木，亦不谓之『开成体』乎？玷黯皇化，实非小事。」《唐语林》二。《唐诗纪事》二。

31. []{#唐轶三-唐文宗-31}
文宗皇帝曾制诗以示郑覃，覃奏曰：「且乞留圣虑于万几，天下仰望。」文宗不悦。覃出，复示李宗闵，叹伏不已，一句一拜，受而出之。上笑谓之曰：「勿令适来阿父子见之。」《唐语林》二。

32. []{#唐轶三-唐文宗-32}
见程修己[2](#唐轶二十二-程修己-2)。

33. []{#唐轶三-唐文宗-33}
文宗元年秋，诏礼部高侍郎锴，复司贡籍，曰：「夫宗子维城，本枝百代，封爵便宜，无令废绝。常年宗正寺解送人，恐有浮薄，以忝科名。在卿精拣艺能，勿妨贤路。其所试赋，则准常规；诗则依齐梁体格。」乃试《琴瑟合奏赋》、《霓裳羽衣曲》诗。主司先进五人诗，其最佳者，其李肱乎！次则王收《日斜见赋》，则文选中《雪赋》、《月赋》也。况肱宗室，德行素明，人才俱美，敢不公心，以辜圣教？乃以牓元及第。《霓裳羽衣曲》诗，任用韵。李肱：「开元太平时，万国贺丰岁。梨园献旧曲，玉座流新制。凤管势参差，霞衣竞摇曳。醼罢水殿空，辇余春草细。蓬壶事已久，仙乐功无替。讵肯听遗音，圣明知善继。」上披文曰：「近属如肱者，其不忝乎！有刘安之识，可令著书；执马孚之正，可以为传。秦嬴统天下，子弟同匹夫；根本之不深固，曹冏曷不非也。」评曰：李君文章精练，行义昭详，策名于睿哲之朝，得路于韦萧之室。然止于岳、齐二牧，未登大任，其有命焉！《云溪友议》上。又《广记》一八一引。《唐诗纪事》五二。

34. []{#唐轶三-唐文宗-34}
开成二年，高侍郎锴主文，恩赐诗题曰《霓裳羽衣曲》。三年，复前诗题为赋题，《太学石经》诗并辞，入贡院日面试。《唐摭言》一五。

35. []{#唐轶三-唐文宗-35}
开成中，高锴知举，内出《霓裳羽衣曲赋》、《太学创置石经诗》。进士试诗赋，自此始也。《卢氏杂说》（《广记》一七八）。又《类说》四九引。

36. []{#唐轶三-唐文宗-36}
开成初，文宗皇帝躭翫经典，好古博雅，尝欲黜郑衞之乐，复正始之音。有太常寺乐官尉迟璋者，善习古乐，为法曲，箫、磬、琴、瑟，戛击铿拊，咸得其妙，遂成《霓裳羽衣曲》以献。诏中书门下及诸司三品以上，具常朝服班坐以听。合奏，相顾曰：「不知天上也，瀛洲也？」因以曲名宣赐贡院，充试进士赋题，又命授尉迟璋官。丞相荥阳郑公覃拟王府率，时有左拾遗窦洵直上疏，以为乐官受赏，不如多予之金，无令浼污清秩。荥阳公曰：「王府率是六品杂官，君谓之清秩，便授洵直可否？」时上方锐意纳谏，亦优容之。《阙史》下。参见陈夷行[1](#唐轶二十一-陈夷行-1)。

37. []{#唐轶三-唐文宗-37}
文宗善吹小管。时法师文溆为入内大德，一日得罪流之，弟子入内。收拾院中籍入家具辈，犹作法师讲声。上采其声为曲子，号《文溆子》。《卢氏杂说》（《广记》二〇四）。《碧鸡漫志》五。

38. []{#唐轶三-唐文宗-38}
宋霁善琴。文宗朝，霁私入学士院，会帝至，得召见。帝问：「弹琴几何？」对曰：「一弄三调。」帝曰：「甚少。」对曰：「是臣之所精者。」帝曰：「然。少则得，多则惑。」即诏霁弹。帝曰：「弹琴无畏，何也？」对曰：「然。愿陛下赐臣无畏。」帝可之。乃就一榻仰卧，翘一足弹之。帝甚悦，乃令待诏。又有贺若存一作夷善琴，宣宗时得待诏，对帝弹一调，帝嘉之，赐以绯袍。后人目此调为赐绯调。《琴史》四。

39. []{#唐轶三-唐文宗-39}
文宗时，有正塔僧履险若平，换塔杪一柱，倾都奔走，皆以为神。上闻之曰：「此塔固由人工所成，当时匠者，岂亦有神？」沙门后果以妖妄伏法。《因话录》一。

40. []{#唐轶三-唐文宗-40}
唐敬宗皇帝御历，以天下无事，视政之余，因广浮屠教，由是长安中缁徒益多。及文宗嗣位，亲阅万几，思除其害于人者，尝顾谓左右曰：「自吾为天子，未能有补于人。今天下幸无兵革，吾将尽除害物者，使亿兆之民，指今日为尧、舜之世，足矣。有不能补治化而蠹于物者，但言之。」左右或对曰：「独浮屠氏不能有补于大化，而蠹于物为甚，可以斥去。」于是文宗病之，始命有司诏中外，罢缁徒说佛书义，又斥其不修教者。诏命将行，会尚食厨吏修御膳，以鼎烹鸡卵，方燃火于其下，忽闻鼎中有声极微，如人言者，迫而听之，乃群卵呼观世音菩萨也，声甚凄咽，似有所诉。尚食吏异之，具其事上闻。文宗命左右验之，如尚食所奏。文宗叹曰：「吾不知浮屠氏之力乃如是耶！」翌日，敕尚食吏勿以鸡卵为膳。因颁诏郡国，各于精舍塑观世音菩萨之像，以彰感应。《宣室志》七。又《广记》一〇一引。

41. []{#唐轶三-唐文宗-41}
上好食蛤蜊，一日，左右方盈盘而进，中有擘之不裂者。上疑其异，乃焚香祝之。俄顷自开，中有二人，形貌端秀，体质悉备，螺髻璎珞，足履菡萏，谓之菩萨。上遂置之于金粟檀香合，以玉屑覆之，赐兴善寺，令致敬礼。至会昌中，毁佛舍，遂不知所在。《杜阳杂编》。又《广记》九九引。《南部新书》戊。《能改斋漫录》二。

42. []{#唐轶三-唐文宗-42}
唐曲江，开元天宝中，旁有殿宇，安史乱后尽圮废。文宗览杜甫诗云：「江头宫殿锁千门，细柳新蒲为谁绿。」因建紫云楼、落霞亭，岁时赐宴。又诏百司于两岸建亭馆。《春明退朝录》中。

43. []{#唐轶三-唐文宗-43}
文宗为庄恪选妃，朝臣家有女子悉被进名，士庶为之不安。帝知之，召宰臣曰：「朕欲为太子婚娶，本求汝、郑间衣冠子女为新妇，扶出来田舍齁齁地，如闻在外朝臣皆不愿共朕作亲家，何也？朕是数百年衣冠，无何神尧把朕家罗诃去。」因遂罢其选。《卢氏杂说》（《广记》一八四）。《唐语林》四。

44. []{#唐轶三-唐文宗-44}
紫宸旧例，有接状中郎，最近御幄。开成元年五月己酉，其日直者老以伛。文皇问李石曰：「此何人？」答曰：「郎白先朝。」上变色，石奏曰：「姓白。重名，上先字，下朝字。」及退，遣阖门使问：「何时授此官？」曰：「今年正月。」石等谢曰：「中郎官，国初犹用贤俊，近日只授此辈。」因以郎官兼为之。李宝符、杜篆，以白皙膺选。《南部新书》壬。

45. []{#唐轶三-唐文宗-45}
元和、长庆中，两京闾巷间相见，多云：「合是阿舅。」及太和以来，文宗欲崇树外戚，而诈称国舅者数辈，竟不得其真。合是之说，果有验矣。《因话录》六。

## 唐武宗

1. []{#唐轶三-唐武宗-1}
武宗为颍王时，邸园畜食兽之可人者以备十玩，绘《十玩图》，于今传播：九臯处士鹤、玄素先生白鹇、长鸣都尉鸡、灵寿子龟、惺惺奴猴、守门使犬、长耳公驴、鼠将猫、茸客鹿、辨哥鹦鹉。《清异录》上。

2. []{#唐轶三-唐武宗-2}
武宗皇帝王夫人者，燕赵倡女也，武宗为颍王，获爱幸。文宗于十六宅西别建安王溶、颍王瀍院，上数幸其中，纵酒如家人礼。及文宗晏驾，后宫无子，所立敬宗男陈王，年幼且病，未任军国事。中贵主禁掖者，以安王大行亲弟，既贤且长，遂起左、右神策军及飞龙、羽林、骁骑数千众，即藩邸奉迎安王。中贵遥呼曰：「迎大者！迎大者！」如是者数四，意以安王为兄，即大者也。及兵仗至二王宅首，兵士相语曰：「奉命迎大者，不知安、颍孰为大者？」王夫人窃闻之，拥髻褰裙走出，矫言曰：「大者颍王也。大家左右以王魁梧颀长，皆呼为大王，且与中尉有死生之契，汝曹或误，必赤族矣！」时安王心云其次第合立，志少疑懦，惧未敢出。颍王神气抑扬，隐于屏间，夫人自后耸出之。众惑其语，遂扶上马，戈甲霜拥，前至少阳院。诸中贵知已误，无敢出言者，送罗拜马前，连呼万岁。寻下诏，以颍王瀍立为皇太弟，权句当军国事。《唐阙史》（《通鉴考异》二一）。　案：《考异》曰：按立嗣大事，岂容缪误！《阙史》难信，今不取。

3. []{#唐轶三-唐武宗-3}
见李德裕[23](#唐轶二十三-李德裕-23)。

4. []{#唐轶三-唐武宗-4}
见李回[3](#唐轶二十三-李回-3)。

5. []{#唐轶三-唐武宗-5}
武宗时，李崖州尝面奏处士王龟，志业堪为谏官。上曰：「龟是谁子？」对曰：「王起之子。」曰：「几言处士者，当是山野之人。王龟父大僚，安得居山野？不自合有官。」李无以对。又将赐杜悰之子无逸衣，所司条列数目，其衫色未奉进旨，上久之言曰：「我不可赐其白衫，年小未有官，又难假其服色，但赐青衣无衫可也。」《因话录》一。《唐语林》一、七。

6. []{#唐轶三-唐武宗-6}
武帝宣内供奉，赐坐，食甘露毬蜜，捣山药油浴。既退，侵夜，宫嫔离次，上独映琉璃灯笼观书，久之归寝殿。王才人问：「官家今日以何消遣？」上曰：「绿罗供奉已去，皂罗供奉宫人特髻不来，与紫明供奉灯相守，熟读《尚书·无逸》篇数遍。朕非不能取热闹快活，正要与弦管尊罍暂时隔破。」《清异录》上。

7. []{#唐轶三-唐武宗-7}
见杜悰[4](#唐轶二十三-杜悰-4)。

8. []{#唐轶三-唐武宗-8}
上好神仙术，遂起望仙台以崇朝礼。复修降真台，舂百宝屑以涂其地，瑶楹金栱，银槛玉砌，晶荧炫燿，看之不定。内设玳瑁帐、火齐床，焚龙火香，荐无忧酒。此皆他国所献也。亡其国名。上每斋戒沐浴，召道士赵归真已下共探希夷之理。由是室内生灵芝二株，皆如红玉。又渤海贡马脑柜、紫瓷盆，马脑柜方三尺，深色如茜所制，工巧无比，用贮神仙之书，置之帐侧。紫瓷盆量容半斛，内外通莹，其色纯紫，厚可寸余，举之则若鸿毛。上嘉其光洁，遂处于仙台秘府，以和药饵。后王才人掷玉环，误缺其半菽，上犹叹息久之。传于濮州刺史杨坦。《杜阳杂编》下。又《广记》四〇四引。

9. []{#唐轶三-唐武宗-9}
武宗皇帝好神仙异术，海内道流方士多至辇下。赵归真探赜玄机，善制铅汞，气貌清爽，见者无不竦敬。请于禁中筑望仙台，高百尺，以为鸾骖鹤驭可指期而降。常云飞炼中须得生银，诏使于乐平采取。既而大役工徒，所出者皆衔石矿，非烹冶乃无从而得。……禁中修炼至多，外人罕知其术。复有金陵人许元长、王琼者，善书符幻变，近于役使鬼神。会昌初，召至京国，出入宫闱。武皇谓之曰：「吾闻先朝有明崇俨，善于符箓，尝取罗浮山柑子以资御果，万里往来止于旬日。我虽圣德不逮前朝，卿之术岂便劣于崇俨。」元长谢曰：「臣之受法，未臻玄妙，若涉越山海，恐诬圣德，但千里之间，可一日而至。」上曰：「东都常进石榴，时已熟矣，卿今夕当致十颗。」元长奉语而出。及旦，寝殿始开，金盘贮石榴致于御榻。俄有中使奉进，亦以所失之数上闻。灵验变通，皆如此类。王琼妙于化物，无所不能。方冬，以药栽培桃杏数株，一夕，繁英尽发，芳蘂秾艳，月余方谢。及武皇猒代，归真与琼俱窜逐岭表，唯元长逸去，莫知所在。《剧谈录》下。又《广记》七四引。

10. []{#唐轶三-唐武宗-10}
会昌末，颇好神仙。有道士赵归真，出入禁中，自言数百岁，上敬之如神。与道士刘玄静力排释氏，武宗既惑其说，终行沙汰之事。及宣宗即位，流归真于南海，玄静戮于市。《南部新书》己。《唐语林》一。

11. []{#唐轶三-唐武宗-11}
道士赵归真等八十一人于三殿建九天道场，帝亲传法箓。右拾遗王哲上疏，请不度进士、明经为道士，不从。又上书谏求仙事，词甚切直，贬河南府士曹参军。《武宗实录》（《通鉴考异》二一）。

12. []{#唐轶三-唐武宗-12}
武宗皇帝酷求长生之道，访九转之丹。茅山道士杜元阳制药既成，白日轻举，弟子马全真得残药，诣京表进。上因饵之，徧体生疮，髭发俱脱，十日而崩。此唐实录隐而不书。……或曰武宗因拆寺患癞而崩，实为庸说也。《鉴诫录》一。

13. []{#唐轶三-唐武宗-13}
郭从义营洛第，发池得一器，受五升余，体如绿玉，形正方，其中可用杵物，四角有蕃人坐顶，傍有篆文曰「仙台秘府小中臼」。按苏鹗《杜阳杂编》，仙台秘府乃武宗修和药饵之所。《清异录》下。

14. []{#唐轶三-唐武宗-14}
武帝缘金丹示孽，中境躁乱，内侍童膺福希旨进脆玉绦，用锦作虚带，以冰条祼腹系之，心腑俱凉，移时销镕，复别更替。《清异录》下。

15. []{#唐轶三-唐武宗-15}
清泰中，薄游京辇，曾与卢泳巡官、郑扆博士、僧季雅及三五知友，夜会于越波隄僧院。是时清秋欲杪，明月方高，句联五字之奇，酒饮八仙之美。柿新红脯，茗𫑷绿芽，一咏一觞，或醒或醉。座上因相与征引古今，遂及果实之事。有叙及紫花梨者，众云：「真定有之。」雅公独颦蹙而言曰：「此微僧先祖之遗恨。」众惊而问之。雅曰：「昔武宗皇帝御天下之五载，万国事殷，圣情不怿，忽患心热之疾，名医进药，厥疾罔瘳。遂博诏良能，遐征和、缓。时有言青城山邢道士者妙于方药，帝即召见之。道士以肘后绿囊中青丹两粒，及取梨数枚，绞汁而进之，帝疾寻愈。旬日之内，所赐万金，仍加广济先生之号。帝从容问其丹为何物，先生曰：『赤城山顶有青芝两株，太白南溪有紫花梨一树，臣之昔岁，曾游二山，偶获两宝，合练成丹。五十年来，服食殆尽，唯余两粒，幸逢陛下服之。更欲此丹，须求二物也。』经数月，邢生辞帝归山。后疾复作，再诏邢先生于青城，则不知何适也。帝遂诏示天下，有紫花梨即时奏上。时恒州节度太尉公王达，尚寿春公主，即会昌之女弟，闻真定李令种梨数株，其一紫花梨，即遣寺人就加封检。剪其旁树，匝以朱栏，宝惜纤枝，有同月桂。当花发之时，防蜂蝶之窥耗，每以轻绡纱縠远加笼罩焉，守树者不胜艰苦。洎及秋实，公主必手选而进之。比达帝庭，十得其六七。帝多食此梨，虽不及邢氏者，亦粗解其烦躁耳。是时有李遵来侍御，任恒州记室，作进梨表云：『紫花开处，擅美春林。缥蒂悬时，迥光秋景。离离玉润，落落珠圆。甘不待尝，脆难胜口。』表达阙下，公卿见者多大笑之，曰：『常山公何用进残梨于天府也。』盖以其表有『脆难胜口』之字。明年，武宗崩，公主亦相次逝，此梨自后以为贡赋之常物，县官岁久亦渐怠于宝守焉。至天祐末焉，赵王为德明之所篡弑，其后县邑公署多历兵戎，紫花之梨亦已枯朽，今之真定无复继种者焉。当武宗时，县宰李公，名尚，即雅之祖也，尝以守树不谨，曾风折一枝，降为冀州典午。由是追感而颦蹙也。」《耳目记》（《广记》四一一）。

16. []{#唐轶三-唐武宗-16}
光叔之贤，会昌微忌之。帝因引照，戏令宫嫔离合镜字，须臾以「光音王」奏，帝曰：「镜子封王耶？」帝不怿而罢。距宣宗即位止三四年。《清异录》下。

17. []{#唐轶三-唐武宗-17}
唐会昌末年，武宗忽改御名为火下火。及宣宗以光王龙飞，于古文，光字实从焉。噫，先兆之明若是耶！《真陵十七史》（《广记》一三六）。《玉泉子》。

18. []{#唐轶三-唐武宗-18}
见唐宣宗[2](#唐轶三-唐宣宗-2)、[3](#唐轶三-唐宣宗-3)、[4](#唐轶三-唐宣宗-4)。
19. []{#唐轶三-唐武宗-19}
见唐宣宗[2](#唐轶三-唐宣宗-2)、[3](#唐轶三-唐宣宗-3)、[4](#唐轶三-唐宣宗-4)。
20. []{#唐轶三-唐武宗-20}
见唐宣宗[2](#唐轶三-唐宣宗-2)、[3](#唐轶三-唐宣宗-3)、[4](#唐轶三-唐宣宗-4)。

21. []{#唐轶三-唐武宗-21}
见柳公权[4](#唐轶二十二-柳公权-4)。

22. []{#唐轶三-唐武宗-22}
见王起[4](#唐轶二十二-王起-4)。

23. []{#唐轶三-唐武宗-23}
见贾岛[10](#唐轶二十-贾岛-10)。

24. []{#唐轶三-唐武宗-24}
见王才人[2](#唐轶三-王才人-2)。

## 王才人

1. []{#唐轶三-王才人-1}
见唐武宗[2](#唐轶三-唐武宗-2)。

2. []{#唐轶三-王才人-2}
武宗王才人有宠。帝身长大，才人亦类。帝每从禽作乐，才人必从。常令才人与帝同装束。苑中射猎，帝与才人南北走马，左右有奏事者，往往误奏于才人前，帝以为乐。帝好道术，召天下方士殆尽。五年秋，王才人谓宣徽使曰：「圣人日日对药炉，服神丹，言我取不死。今身上变差事，道士称换骨皆如此，某独为忧也。」宣徽使固求变见状，才人忍泪不敢语。外人虽未知帝得疾，但讶稀畋猎也。明年正月，不御紫宸殿、不开延英门向百日，中外始公言帝病。顷刻无才人见，卧起益酸痛，饮食益辛苦。一日，帝熟顾才人曰：「吾气息奄微，情虑杳杳，将不久矣！顾以别汝。」对曰：「陛下春秋鼎盛，又尝服不死药，圣寿必无疆，何忽出不祥语？」帝曰：「吾于汝且同外庭臣耶？恶用作形迹意！脱不如汝所对，而千秋万岁，何以报我？」才人欲恸，恐惊帝，乃曰：「帝若忽厌四海，妾当同日死。」帝哽咽闭目不喘息者少顷，忽曰：「诚如汝言，当何为？」曰：「妾止于缢。」帝引手取巾授才人曰：「以此！以此！」帝遂向壁不语。后数日，帝疾亟。才人久侍帝，归寝，浓妆洁服如常日。乃尽取服翫与内家，持帝所授巾至前，见帝已崩，自缢而绝。宣宗即位，赠贵妃，命与端陵同日时掩。其圹在端陵柏城内西南。又有名才人随灵驾行慢城内，每夕望端陵焚钱帛衣物，风吹火燔所止。《唐语林》（《永乐大典》二九七二）。蔡京《王贵妃传》（《通鉴考异》二二）。

3. []{#唐轶三-王才人-3}
《唐书》载武宗宠王才人，尝欲以为皇后。帝寝疾，才人侍左右，熟视曰：「吾气奄奄，顾与汝辞，奈何？」对曰：「陛下万岁后，妾得一殉。」及大渐，审帝已崩，即自经于幄下。宣宗即位，嘉其节，赠贤妃。按李衞公《文武两朝献替记》云：「自上临御，王妃有专房之宠，以娇妬忤旨，日夕而殒，群情无不惊惧，以谓上成功之后，喜怒不测。」与《唐书》所载全别。《献替记》乃德裕手自记录，不当差谬。其书王妃之死，固已不同。据《献替记》所言，则王氏为妃久矣，亦非宣宗即位，乃始追赠。按张祐集有《孟才人叹》一篇，其序曰：「武宗皇帝疾笃，迁便殿。孟才人以歌笙获宠者，密侍其右。上目之曰：『吾当不讳，尔何为哉？』指笙囊泣曰：『请以此就缢。』上悯然。复曰：『妾尝艺歌，愿对上歌一曲，以泄其愤。』上以其恳，许之。乃歌『一声《何满子》』，气亟立殒。上令医候之，曰：『脉尚温而肠已绝。』」详此，则《唐书》所载者，又疑其孟才人也。《梦溪补笔谈》一。

## 孟才人

1. []{#唐轶三-孟才人-1}
孟才人善歌，有宠于武宗皇帝，嫔御之中莫与为比。一旦龙体不豫，召而问曰：「我若不讳，汝将何之？」对曰：「以微眇之身，受君王之宠，若陛下万岁之后，无复生焉。」是日俾于御榻前歌《河满子》一曲，声调凄切，闻者莫不涕零。及宫中晏驾，哀恸数日而殒。禁掖近臣以小棺殡于殿侧。山陵之际，梓宫重莫能举，识者曰：「得非候才人乎？」于是舆榇以殉，遂窆于端陵之侧。是岁，攻文之士或为赋题，或为诗，目以为冯媛、班姬无以过也。所知者张祜有诗云：「偶因清唱咏歌频，奏入宫中二十春，却为一声《河满子》，下泉须吊孟才人。」《剧谈录》上。

2. []{#唐轶三-孟才人-2}
见王才人[3](#唐轶三-王才人-3)。

## 唐宣宗

1. []{#唐轶三-唐宣宗-1}
唐宣宗在藩时，常从驾回而误坠马，人不之觉。比二更，方能兴。时天大雪，四顾悄无人声，上寒甚。会巡警者至，大惊。上曰：「我光王也，不悟至此。方困且渴，若为我求水。」警者即于旁近得水以进，遂委而去。上良久起，举瓯将饮，顾瓯中水，尽为芳醪矣。上喜，独自负，举一瓯，已而体微煖有力，步归藩邸。后遂即帝位。《真陵十七史》（《广记》一三六）。《广卓异记》一引作《宣宗十七事》。《通鉴考异》二二引作《贞陵遗事》。《玉泉子》。《南部新书》戊。　案：《通鉴考异》二二云此事鄙妄无稽。

2. []{#唐轶三-唐宣宗-2}
宣宗在藩邸时，为武宗所薄，将中害者非一。一日，宣召打毬，欲图之。中官奏：疮痍徧体，腥秽不可近。上命舁置殿下，果如所奏，遂释之。武宗尝梦为虎所逐，命京兆、同、华格虎以进。至宣宗即位，本命在寅，于属为虎。《唐语林》七。《南部新书》壬。

3. []{#唐轶三-唐宣宗-3}
宣宗即宪皇第四子。自宪皇崩，便合绍位，乃与姪文宗。文宗崩，武皇虑有他谋，乃密令中常侍四人擒宣宗于永巷，幽之数日，沉于宫厕。宦者仇公武悯之，乃奏武宗曰：「前者王子，不宜久于宫厕。诛之。」武宗曰：「唯唯。」仇公武取出，于车中以粪土杂物覆之，将别路归家，密养之。三年后，武皇宫车晏驾，百官奉迎于玉宸殿立之。寻擢仇公武为军容使。韦昭度《续皇王宝运录》（《通鉴考异》二二）。　案：《考异》云此鄙妄无稽。

4. []{#唐轶三-唐宣宗-4}
宣宗即宪皇少子也，皇昆即穆宗也。穆宗、敬宗之后，文宗、武宗相次即位，宣皇皆叔父也。武宗初登极，深忌焉。一日，会鞠于禁苑间，武宗召上，遥覩瞬目于中官，仇士良跃马向前曰：「适有旨，王可下马。」士良命中官舆出军中，奏云：「落马，已不救矣。」寻请为僧，游行江表间。会昌末，中人请还京，遂即位。《中朝故事》。　案：《通鉴考异》二二谓此事鄙妄无稽。

5. []{#唐轶三-唐宣宗-5}
唐宣宗微时，以武宗忌之，遁迹为僧。一日游方，遇黄蘖禅师同行，因观瀑布。黄蘖曰：「我咏此得一联，而下韵不接。」宣宗曰：「当为续成之。」黄蘖云：「千岩万壑不辞劳，远看方知出处高。」宣宗续云：「溪涧岂能留得住，终归大海作波涛。」其后宣宗竟践位，志先见于此诗矣。然自宣宗以后，接懿、僖之时，宇内遂不靖，则作波涛之语，岂非谶耶？《庚溪诗话》上。《史诗》（《记纂渊海》八）。

6. []{#唐轶三-唐宣宗-6}
〔杭州盐官海昌院〕齐安悬知宣宗皇帝隐曜缁行，将来法会，预诫知事曰：「当有异人至此，禁杂言，止横事，恐累佛法。」明日，行脚僧数人参礼，安默识帝，遂令维那高位安置，礼殊他等。安每接谈话，益知贵气，乃曰：「贫道谬为海众围遶，患斋不供。就上座边求一供疏。」帝为操翰摅辞，安览惊悚，知供养僧赍去，所获丰厚，殆与常度不同。乃语帝曰：「时至矣，无滞泥蟠。」嘱以佛法后事而去。帝本宪宗第四子，穆宗异母弟也，武宗恒惮忌之，沉之于宫厕，宦者仇公武潜施拯护，俾髡发为僧，纵之而逸。周游天下，险阻备尝。因缘出授江陵少尹，实恶其在朝耳。武宗崩，左神策军中尉杨公讽宰臣百官迎而立之。闻安已终，怆悼久之，𠡠谥大师曰悟空，乃以御诗追悼。《宋高僧传》一一。　案：《唐史余沈》三有考辨，云为谰言。

7. []{#唐轶三-唐宣宗-7}
见唐武宗[16](#唐轶三-唐武宗-16)、[17](#唐轶三-唐武宗-17)。
8. []{#唐轶三-唐宣宗-8}
见唐武宗[16](#唐轶三-唐武宗-16)、[17](#唐轶三-唐武宗-17)。

9. []{#唐轶三-唐宣宗-9}
宣宗皇帝英明俭德，器识高远。比在藩邸，常为诸王典式。忽一日不豫，神光满身，南面独语如对百僚。郑太后惶恐，虑左右有以此事告者，遂奏文宗云上心疾。文宗召见，熟视上貌，以玉精如意抚背曰：「此真我家他日英主，岂曰心疾乎？」即赐上御马金带，仍令选良家子以纳上宅。及即位，时人比汉文帝。衣澣濯之衣，馔不兼味。先是宫中每欲行幸，即先以龙脑郁金藉其地，自上垂拱，并不许焉。凡与朝士从容，未尝一日不论儒学，而颇注意于贡举，常于殿柱上题「乡贡进士」字。或大臣出镇，即赋诗赐之。凡欲对公卿百僚，必先严整容止，更衣盥手，然后方出。语及庶政，则终日忘倦。章奏有不欲左右见者，率皆焚𦶟。倡优妓乐或弥日嬉戏，上未尝等闲破颜，纵赐与亦甚寡薄。一日后宫有疾，召医人侍汤药。洎平愈，上袖出金数两遗之。医者将谢，遽止之曰：「勿使内官知，言出于外更使谏官上疏也。」其俭静率多此类。《杜阳杂编》下。《北梦琐言》一。《唐语林》三、四。

10. []{#唐轶三-唐宣宗-10}
武宗嗣位，宣宗居皇叔之行，密游外方，或止江南名山，多识高道僧人。初听政，谓宰相曰：「佛者虽异方之教，深助理本，所可存而勿论，不欲过毁，以伤令德。」乃遣下诏：会昌中灵山古迹招提弃废之地，并令复之，委长吏择僧之高行者居之。唯出家者不得妄度也。《北梦琐言》一。

11. []{#唐轶三-唐宣宗-11}
见李德裕[28](#唐轶二十三-李德裕-28)。

12. []{#唐轶三-唐宣宗-12}
唐大中初，京师尝淫雨涉月，将害粢盛，分命祷告，百无一应。宣宗一日在内殿，顾左右曰：「昔汤以六事自责，以身代牺牲，虽甚旱，卒不为灾。我今万姓主，远惭汤德，而灾若是，兆人谓我何！」乃执𬬻，降阶践泥，焚香仰视，若自责者。久之，御服沾湿，感动左右。旋踵而急雨止，翌日而凝阴开。比秋而大有年。《真陵十七史》（《广记》一六二）。

13. []{#唐轶三-唐宣宗-13}
术士柴岳明，动阴阳术数，于公卿间声名籍甚。上一日召于便殿对，上曰：「朕欲为诸子孙□□□□□院，卿宜相其地」。岳明奏曰：「人臣迁移不常，有阳宅阴宅，入阴宅入阳宅者，祸福刑尅，师有传授。今陛下居深宫，有万灵护衞，阴阳二宅，不言帝王家，臣不敢奉诏。」上然之，赐束帛。《东观奏记》上。

14. []{#唐轶三-唐宣宗-14}
见白敏中[9](#唐轶二十四-白敏中-9)。

15. []{#唐轶三-唐宣宗-15}
宣宗皇帝圣政钦明，光宅天下，常欲刑清俗富，有宵衣旰食之怀，仄席𥩟贤，每如不及。令狐相国自吴兴郡守授司勋郎中，未居内署，初与学士候对，便以为有宰辅之才。一夕于禁林寓直，忽有中使来召，行百余步，至于便殿，遣内人秉烛候之，引于御榻之前。上自宣令坐，问：「卿来从江表，见彼中甿庶来否，廉察郡守字人求瘼之道如何？朕常思四海之大，九州之广，虽明君不能自理，常须良弼贤佐。迩来窃窥朝廷，皆未覩其忠赤。」相国降阶俯伏曰：「圣意如此，微臣便合得罪。」上曰：「卿才为翰林学士，所职者朕之丝纶，向来之言，本不相及。」既而复宣令坐，俾御以玉杯斟酒赐之。有小案置于御床，案上有书两卷，指谓相国曰：「朕听政之暇，未尝不披寻史籍。此读者先朝所述《金镜》。一卷则《尚书·大禹谟》。」复问：「卿曾读《金镜》否？」对曰：「文皇帝所著之书，有理国理身之要，披阅诵讽，不离于口。」上曰：「卿试举其要。」相国跪于御前，抗声而诵。至「乱未尝不任不肖，理未尝不任忠贤。任忠贤，则享天下之福。任不肖，则受天下之祸。」上止之，曰：「朕每读至此，未尝不三复后已。《书》又云：『任贤勿贰，去邪勿疑。』是则欲致升平，当用此言为首。」相公抃舞而称曰：「先臣父每言《金镜》垂裕，可为万古格言。自非聪明文思，无以探其壸奥。况尧舜禹汤之道，在典谟训诰之间。陛下不以黄屋为尊，每观之于夙夜，将欲择贤举善，使庶绩咸熙。如此则功冠百王，事超三五矣。」上曰：「曩者仰卿材器，今日覩卿词学。」临轩𥩟立久之，谓中使曰：「持烛送学士归院。」及还禁林，夜漏将半。咸以近臣恩泽，殆无其比。繇是注意益深。居岁余，遂为宰相。自郡守至于台铉，首尾才经二载。尝自郊坛回，渭南尉赵嘏上诗云：「鹗在卿云冰在壶，代天材业奉訏谟。荣同伊陟传朱户，秀比王商入画图。昨夜星辰回剑履，前年风月满江湖。不知机务时多暇，犹许诗家属和无？」《剧谈录》上。《唐语林》二。

16. []{#唐轶三-唐宣宗-16}
宪宗皇帝晏驾之夕，上虽幼，颇记其事。追恨光陵商臣之酷。即位后诛锄恶党，无漏网者。时郭太后无恙，以上英察孝果，且怀惭惧。时居兴庆宫，一日，与二侍儿同升勤政楼，倚衡而望，便欲陨于楼下，欲成上过。左右急持之，即闻于上，上大怒。其夕，〔太〕后暴崩，上志也。《东观奏记》上。

17. []{#唐轶三-唐宣宗-17}
大中二年，以起居郎郑颢尚万寿公主。诏曰：「女人之德，雅合慎修，严奉舅姑，夙夜勤事，此妇人之节也。万寿公主妇礼，宜依士庶。」《南部新书》壬。

18. []{#唐轶三-唐宣宗-18}
万寿公主，宣宗之女。上在藩时，主尤钟爱。及下嫁，武德禁中旧仪，车舆有白金为饰者。及呈进，上曰：「我方以俭化天下，宜从近戚始。」乃命以铜制。主既行，每进见，上常诲曰：「无轻待夫，无干预时事。」又降御劄勗励，其末曰：「苟违吾戒，当有太平、安乐之祸。汝其勉之！」故十五年间戚属缩然，如山东衣冠之法。《唐语林》一。

19. []{#唐轶三-唐宣宗-19}
宣宗嘱念万寿公主，盖武皇世有保护之功也。驸马郑尚书之弟𫖮尝危疾，上使讯之。使回，上问公主视疾否。曰：「无。」「何在？」曰：「在慈恩寺看戏场。」上大怒，且叹曰：「我怪士大夫不欲与我为亲，良有以也。」命召公主。公主走辇至，则立于阶下，不视久之。主大惧，涕泣辞谢。上责曰：「岂有小郎病乃亲看他处乎？」立遣归宅。毕宣宗之世，妇礼以修饰。《幽闲鼓吹》。

20. []{#唐轶三-唐宣宗-20}
万寿公主，上爱女，钟爱独异。将下嫁，命择郎壻。郑颢，相门子，首科及第，声名籍甚，婚卢氏。宰臣白敏中奏选上，颢衔之。上未尝言。大中五年，敏中免相，为邠宁都统。行有日，奏上曰：「顷者陛下爱女下嫁贵臣，郎壻郑颢赴婚楚州会有日，行次郑州，臣堂帖追回，上副圣念。颢不乐国婚，衔臣入骨。臣且在中书，颢无如臣何。一去玉阶，必媒孽臣短，死无种矣。」上曰：「朕知此事久，卿何言之晚耶？」因命左右，便殿中取一柽木小函子来，扃锁甚固。谓敏中曰：「此尽郑郎说卿文字，便以赐卿。若听颢言，不任卿如此矣。」敏中归启，益感上聪察宏恕，常置函子于佛前，焚香感谢。大中十二年，敏中任荆南节度使，暇日与前进士陈锴销忧阁静话，感上恩，泣语此事，尽以示锴。《东观奏记》上。《唐语林》七。《续世说》一二。

21. []{#唐轶三-唐宣宗-21}
大中三年，东都进一僧，年一百二十岁。宣皇问：「服何药而至此？」僧对曰：「臣少也贱，素不知药性，本好茶，至处唯茶是求。或出，亦日过百余碗，如常日，亦不下四五十碗。」因赐茶五十斤，令居保寿寺。《南部新书》辛。

22. []{#唐轶三-唐宣宗-22}
见马植[8](#唐轶二十四-马植-8)。

23. []{#唐轶三-唐宣宗-23}
上自党项叛扰，推其由，乃边将贪暴，利其羊马，多欺取之。始用右谏议大夫李福为夏州节度使，刑部侍郎毕𫍯为邠宁节度使，大理卿裴识为泾原节度使。发日，临轩戒励。禀奉宸威，绝侵夺之贪，边方帖息，烽燧不复告警矣。《东观奏记》下。《唐语林》二。

24. []{#唐轶三-唐宣宗-24}
宣宗舅郑光，勅赐云阳、鄠县两庄，皆令免税。宰臣奏恐非宜，诏曰：「朕以光元舅，欲优异之，初不细思，是免其赋。尔等每于匡救，必尽公忠。亲戚之间，人所难议，苟非爱我，岂尽嘉言。庶事能如斯，天下何忧不治？有始有卒，当共守之。」寻罢。《北梦琐言》一。《唐语林》二。

25. []{#唐轶三-唐宣宗-25}
见韦澳[5](#唐轶二十四-韦澳-5)、[6](#唐轶二十四-韦澳-6)。

26. []{#唐轶三-唐宣宗-26}
上性至孝，奉郑太后供养，不居别宫，只于大明宫朝夕侍奉。亲舅郑光，即位之初，连任平卢、河中两镇节度使。大中七年，自河中来朝，上因与光商较政理。光素不晓文字，对上语时有质俚，即命宰臣别选河中节度使，留光奉朝谒。后或以光生计为忧，即厚赐金帛，不复更委方面。《东观奏记》上。《唐语林》一。

27. []{#唐轶三-唐宣宗-27}
大中七年冬，诏来年正月一日，御含元殿受朝贺。璘时为左补阙，请权御宣政殿。疏奏之明日，闻上谓宰臣曰：「有谏官疏，来年御含元殿事如何？莫须罢否？」宰臣魏公謩奏曰：「元年大庆，正殿称贺，亦是常仪，况当无事之时。陛下肆觐百辟，朝廷盛礼，不可废阙。」上曰：「近华州奏，光化贼劫下邽县。又关辅久无雨雪，皆朕之忧。岂谓之无事？须与他罢。假如权御宣政，亦何不可也。」宰臣奉诏，方欲宣下，而日官奏太阳当亏，遂罢之。其后宰相因奏对，以遗补多阙，请更除八人。上曰：「谏官但要职业修举，亦岂在多！只如张道符、牛业、赵璘辈三数人足矣！使朕闻所未闻。」《因话录》一。

28. []{#唐轶三-唐宣宗-28}
宣宗暇日召翰林学士。时韦尚书澳遽入，上曰：「要与卿款曲，少间出外，但言论诗。」上乃出新诗一篇，有小黄门置茶讫，亦屏之，乃问曰：「朕于𠡠使如何？」韦公即述上威制前朝无比。上闭目摇首曰：「总未总未，依前怕他。在于卿如何？计将安出？」韦公既不为之素备，乃率意对曰：「以臣所见，谋之于外庭即恐有大和末事，不若就其中拣拔有才识者，委以计事，如何？」上曰：「此乃末策，朕已行之。初擢其小者，自黄至绿至绯，皆感恩。若紫衣挂身，即一片矣。」公惭汗而退。噫！大君之问，社稷之福，对敭止此，惜哉！《幽闲鼓吹》。《唐语林》二。

29. []{#唐轶三-唐宣宗-29}
见令狐绹[4](#唐轶二十四-令狐绹-4)。

30. []{#唐轶三-唐宣宗-30}
宣宗猎苑北，见樵者数人，因留与语。言泾阳百姓，因问：「邑宰为谁？」曰：「李行言。」「为政何如？」曰：「性执滞。有劫贼五六人匿军家，取来直不肯与，尽杖杀之。」上还宫，以书其名帖于殿柱上。后二年，行言领海州，中谢。上曰：「曾宰泾阳否？」对：「在泾阳二年。」上曰：「赐金紫。」再谢，上曰：「卿知著紫来由否？」行言奏不知。上顾左右，取殿柱帖子来宣示。《唐语林》二。

31. []{#唐轶三-唐宣宗-31}
上校猎城西，渐入渭水，见父老一、二十人于村佛祠设斋。上问之，父老曰：「臣醴泉县百姓。本县令李君奭有异政，考秩已满，百姓借留，诣府乞未替〔来〕（兼）此祈佛力也。」上默然，还宫后，于御扆上大书君奭名。中书两拟醴泉令，上皆抹去之。逾岁，以怀州刺史阙，请用人。御笔曰：「醴泉县令李君奭可怀州刺史。」〔人〕莫测也。君奭申谢，宸旨奖励，始闻其事。《东观奏记》中。《唐会要》六九。《唐语林》二。

32. []{#唐轶三-唐宣宗-32}
上每孜孜求理，焦劳不倦。一日密召学士韦澳，尽屏左右，谓澳曰：「朕每便殿与节度观察使、刺史语，要知所委州郡风俗物产，卿宜密采访，撰次一文书进来。虽家臣与老，不得漏泄。」澳奉宣旨，即以《十道四藩志》更博采访，撰成一策，题曰《处分语》，自写面进，虽子弟不得闻也。后数日，薛弘宗除邓州刺史，澳有别业在南阳，召弘宗饯之。弘宗曰：「昨日谢圣上，处分当州事惊人。」澳访之，即《处分语》中事也。君上亲总万机，自古未有。《东观奏记》中。《唐语林》二。

33. []{#唐轶三-唐宣宗-33}
宣宗微疾，召医工梁新对脉。禁中以诊脉为对脉。数日，自陈求官，不与，但每月别给钱三百缗。《唐语林》二。据《唐语林校证》二，此原出《大中遗事》。

34. []{#唐轶三-唐宣宗-34}
裴公休在相位，一日奏对。宣宗曰：「今赐卿无畏，有何贮画言之。」公尝蓄论储宫之意，至是乃顿首以谏。上曰：「若立储君，便是闲人。」公不敢尽言而退。《幽闲鼓吹》。《南部新书》戊。

35. []{#唐轶三-唐宣宗-35}
见崔铉[4](#唐轶二十四-崔铉-4)。

36. []{#唐轶三-唐宣宗-36}
见韦觐[1](#唐轶二十四-韦觐-1)。

37. []{#唐轶三-唐宣宗-37}
上每命相，尽出睿旨，人无知者。一日，制诏枢密院，兵部侍郎判度支萧邺可同中书门下平章事，仰指挥学士院降麻处分。枢密使王归长、马公儒以邺先判度支，再审圣旨，未审落下，为复仍旧。上意左右党萧也，乃宸翰付学士院，户部侍郎判户部事崔慎由可工部尚书平章事，落下判户部事。宸断如此。《东观奏记》中。《唐语林》一。

38. []{#唐轶三-唐宣宗-38}
见蒋伸[2](#唐轶二十四-蒋伸-2)。

39. []{#唐轶三-唐宣宗-39}
宰臣郑朗自中书归宣平私第，内园使李敬寔衢路冲之，朗列奏。上召敬寔面语，敬寔奏「供奉官例不避」。上曰：「衔天子之命，横绝而过可矣。安有私出不避辅相乎？」剥紫绶，配南衙。《东观奏记》下。

40. []{#唐轶三-唐宣宗-40}
上命左军中尉王忠实治道，将幸华清宫。两省供奉官拜疏极谏。上谓宰臣曰：「华清宫是祖宗旧宫，又朝元阁圣祖现真容地，朕一纪在位，未尝瞻拜，深觉缺仪。今排比皆是军司，不劳州县，卿宜勉谕谏官，勿更论列。」宰臣奉旨而退，召两省官宣谕。俄而谏表再入，上谓宰臣曰：「谏官疏极恳切，且言『自穆宗巡幸之后，列圣未尝出宫，居安虑危，乞留圣虑。』朕闻此语，决不为游华清之行矣。卿宜召两省官，说我此意。」《东观奏记》下。

41. []{#唐轶三-唐宣宗-41}
宣宗临御逾于一纪，而忧勤之道，始终一致。但天下虽宁，水旱间有，大中之间，越、洪、潭、青、广等道数梗，以上之恭俭明德，始无异心。方隅诸将，虽失统驭，而恩诏慰抚，不日安辑，舆论谓上为「小太宗」。《金华子》上。《唐语林》二。

42. []{#唐轶三-唐宣宗-42}
上励精理天下，一纪之内，欲臻升平。自大中十二年后，藩镇继有叛乱，宣州都将康全泰逐出观察使郑勋，湖南都将石再顺逐出观察使韩琮，广州都将王令寰逐出节度使杨发，江西都将毛鹤逐出观察使郑宪。上赫怒，命淮南节度使检校左仆射平章事崔铉兼领宣、池、歙三州观察使，以宋州刺史温璋为宣州刺史，以右金吾将军蔡袭为湖南观察使，以泾原节度使李承勋为广州节度使，以光禄卿韦宙为江西观察使，只取邻道共送赴任。凶渠如期授首，皆不劳师，斩定诛锄，尽副圣旨。《东观奏记》下。《唐语林》二。

43. []{#唐轶三-唐宣宗-43}
于延陵授建州刺史，中谢，上问之曰：「建去京师远近？」延陵曰：「八千里。」上曰：「朕前后左右，皆建人也，郡极不恶。卿若为我廉洁奉公，绥辑凋瘵，长在我面前无异；或挠法度，使远人无聊，即朕三尺阶前，便是万里。卿知之否？」延陵悸慑失序，上抚而遣之。《东观奏记》下。

44. []{#唐轶三-唐宣宗-44}
令狐公绹，文公之子也，自翰林入相，最承恩渥。先是，上亲握庶政之后，即诏诸郡刺史，秩满不得赴别郡，须归阙朝对后，方许之任。绹以随、房邻州，〔除一故旧，径令赴州〕（许其便即之任）。上览谢表，因问绹曰：「此人缘何得便之任？」对曰：「缘地近授守，庶其便于迎送。」上曰：「朕以比来二千石多因循官业，莫念治民，故令其到京，亲问所施设理道优劣，国家将在明行升黜以苏我赤子耳。德音既行，岂又逾越？宰相可谓有权。」绹尝以过承恩顾，故擅移授。及闻上言，时方严凝，而流汗浃洽，重裘皆透。《金华子》上。《唐语林》二。

45. []{#唐轶三-唐宣宗-45}
上晚岁酷好仙道。广州监军使吴德鄘离阙日，病脚，已蹒跚矣。三载监广师归阙，足疾却平。上诘之，遂具为上说罗浮山人轩辕集医整。上闻之甘心焉，驿召轩辕集赴京师。既至，馆于南亭院，外廷莫之面也。谏官恐害政，屡以为言，上曰：「轩辕道人口不干世事，卿勿以为忧。」留岁余放归，授朝（奉）〔散〕大夫、广州司马，集坚不受。临与上别，上问理天下当得几年，集曰：「五十。」上闻之慰悦。及遏密之岁，春秋五十。《东观奏记》下。《感定录》（《广记》七九）。《唐语林》七。

46. []{#唐轶三-唐宣宗-46}
见轩辕集[1](#唐轶二十四-轩辕集-1)。

47. []{#唐轶三-唐宣宗-47}
见毕𫍯4。

48. []{#唐轶三-唐宣宗-48}
始选前进士于琮为壻，连拜秘书省校书郎，右拾遗赐绯，左补阙赐紫，尚永福公主。事忽中寝，丞相上审圣旨，上曰：「朕此女子，近因与之会食，对朕辄折匕筯。性情如此，恐不可为士大夫妻。」许琮别尚广德公主，亦上次女也。《东观奏记》下。《南部新书》丁。《唐语林》一。

49. []{#唐轶三-唐宣宗-49}
见郑裔绰[1](#唐轶二十四-郑裔绰-1)。

50. []{#唐轶三-唐宣宗-50}
上自不豫，宰辅侍臣无对见者。疮甚，令中使往东都太仆卿裴诩宣索药，中使往返五日。复命召医疮方士院生，对于寝殿，院〔生〕言可疗。既出，不复召矣。《东观奏记》下。

51. []{#唐轶三-唐宣宗-51}
上大渐。顾命内枢密使王归长、马公儒，宣徽上院使王居方，以夔王当璧为托，三内臣皆上素所恩信者，泣而受命。时右军中尉王茂玄心亦感上。左军中尉王宗实素不同，归长、公儒、居方患之，乃矫诏出宗实为淮南监军使，宣化门受命。将由右银台出焉，左军副使邢元实谓宗实曰：「圣人不豫逾月，中尉止隔门起居，今日除改，未可辨也。请一面圣人而出。」宗实始悟，却入，即诸门，已踵故事，添人守捉矣。邢元实翼导宗实，直至寝殿。上已晏驾，束头环泣。宗实叱居方下，责以矫宣，皆捧足乞命。遣宣徽北院使齐元简，迎郓王于藩邸即位，是为懿宗。归长、公儒、居方皆诛死，籍没其家。《东观奏记》下。

52. []{#唐轶三-唐宣宗-52}
上临御天下，得君人法。每宰臣延英奏事，唤上阶后，左右前后无一人至，才处分坐，宸威不可仰视。奏事下三四刻，龙颜忽怡然，谓宰臣曰：「可以闲话矣。」自是询闾里间事，话宫中燕乐，无所不至。一刻已来，宸威复整肃，是将还宫也，必有戒励之言。每谓宰臣曰：「长忧卿负朕挠法，后度不得相见。」度量如此。赵国公令狐绹每谓人曰：「十年持政柄，每延英奏对，虽严冬盛寒，亦汗流洽背。」《东观奏记》上。《青琐后集》（张本《说郛》七五）。

53. []{#唐轶三-唐宣宗-53}
见崔铉[3](#唐轶二十四-崔铉-3)。

54. []{#唐轶三-唐宣宗-54}
宣宗朝，两省官对。上曰：「卿等皆朕诤臣，切须各务公道，但无私党。所论事，必与卿行。若苟近私，虽直无益。」时予任补阙在外。《因话录》一。

55. []{#唐轶三-唐宣宗-55}
宣宗虽宽仁爱人，然刻于用法，尝曰：「犯朕法，虽我子弟亦不宥。」内外由是畏惮。《唐语林》二。

56. []{#唐轶三-唐宣宗-56}
崔罕为京兆尹，内园巡官不避马，杖之五十四。方死，上赫怒，令与远郡。宰臣论救，上曰：「罕为京兆尹，抑强抚弱，是其职任。但不避马，便杖之可矣，不合问知是内园巡官方决，一错也；又人臣之刑，止行二十，过此是朕刑也。五十四杖，颇骇闻听。」宰臣又论救，上曰：「与一廉察。奋捉者宜抵罪。根本轻，致罕过制耳。」宰臣益贺上无幽不察。罕止贬湖南观察使。《东观奏记》中。

57. []{#唐轶三-唐宣宗-57}
宣宗京兆府有厌蛊狱，作符劾者郭群，属飞龙，三牒不可取。韦澳入奏之，上曰：「郭群属飞龙，不错否？」翌日，内养押郭群付府。《唐语林》二。

58. []{#唐轶三-唐宣宗-58}
乐工罗程者，善弹琵琶，为第一，能变易新声。得幸于武宗，恃恩自恣。宣宗初，亦召供奉。程既审上晓音律，尤自刻苦，往往令侍嫔御歌，必为奇巧声动上，由是得幸。程一日果以睚眦杀人，上大怒，立命斥出，付京兆。他工辈以程艺天下无双，欲以动上意。会幸苑中，乐将作，遂旁设一虚坐，置琵琶于其上。乐工等罗列上前，连拜且泣。上曰：「汝辈何为也？」进曰：「罗程负陛下，万死不赦。然臣辈惜程艺天下第一，不得永奉陛下，以是为恨。」上曰：「汝辈所惜者罗程艺耳，我所重者高祖、太宗法也。」卒不赦程。《唐语林》二。

59. []{#唐轶三-唐宣宗-59}
优人祝汉贞者，累朝供奉，滑稽善伺人意，出口为七字语。上有指顾遽令摹咏，捷若夙搆，尤为帝所喜。上行幸，召汉贞前，抵掌笑谈，颇言及外间事。上正色曰：「我养汝辈，供戏乐耳，敢干预朝政耶？」遂疏之。后其子犯赃，上命杖杀，而徙汉贞于边。《唐语林》二。

60. []{#唐轶三-唐宣宗-60}
优人祝汉贞词辨敏给，恩倾一时。嗣韩王干裕以金帛结之，求刺史，尽纳赂矣，而未敢言。御史劾奏，汉贞杖二十，流天德军，干裕窜岭外。《东观奏记》中。《实录》（《通鉴考异》二二）。　案：嗣韩王干裕，《东观奏记》原作「嗣朝王干祐」，据《通鉴考异》改。

61. []{#唐轶三-唐宣宗-61}
故事：每罢左护军，由右出；罢右护军，由左出；盖防微也。宣宗既以法驭下，每罢去，辄令自本军出，中外不能测。《唐语林》二。

62. []{#唐轶三-唐宣宗-62}
宣皇于内中置杖，内官有过，多杖之延英。宰臣谏之，上曰：「此朕家臣，杖之何妨。如卿等奴仆有过，不可不决。」《南部新书》癸。

63. []{#唐轶三-唐宣宗-63}
度支奏状，言「渍污疋段」，误书「清污」。上一览异之。枢密使承旨孙隐中谓上未省，添成「渍」字。及中书复入，上赫怒，勘添改奏者，罚责有差。《东观奏记》下。

64. []{#唐轶三-唐宣宗-64}
武宗好长生久视之术，大明宫筑望仙台，势侵天汉。上始即位，道士赵归真杖杀之，罢望仙台院。大中八年，复命缉之。右补阙陈嘏已下，抗疏论其事，立罢修造，以其院为文思院。上英睿妙理，尤长于纳谏，从之如转丸。李璲除岭南节度使，间一日，以命中使颁旄节，给事中萧倣封上诏书。上正听乐，不暇别召中使，谓优人曰：「汝可就李璲宅却唤使来。」旄节及璲门而反。刘潼自郑州刺史除桂州观察使，右谏议大夫郑裔绰疏言不可，中使至郑，颁告已数日，却命追制。纳谏从善，皆此类也。《东观奏记》上。《唐语林》一。　案：陈嘏，原作「陈凝」。《旧唐书·宣宗本纪》有右补阙陈嘏，据改。

65. []{#唐轶三-唐宣宗-65}
刘臯为盐州刺史，甚有盛名，监军使杨玄价诬奏臯谋叛，函首以进，阖朝公卿面折廷诤。上重违百辟之言，始坐玄价专杀不辜之罪。《东观奏记》下。

66. []{#唐轶三-唐宣宗-66}
宣宗每行幸内库，以紫衣金鱼、朱衣银鱼三二副随驾，或半年、或终年不用一副。当时以得朱、紫为荣。《唐语林》二。

67. []{#唐轶三-唐宣宗-67}
牛藂任拾遗、补阙五年，频上封事，上尽记之。后藂自司勋员外为睦州刺史，中谢，上命至轩砌，问曰：「卿顷任谏官，颇能举职，今忽为远郡，得非宰臣以前事为惩否？」藂曰：「陛下新有德音，未任刺史、县令，不能任近侍官。宰臣以是奖擢，非嫌忌。」上曰：「赐卿紫。」藂退谢毕，前曰：「臣所衣绯衣，是刺史借服，不审陛下便赐紫，为复别有进？」上连曰：「且赐绯，且赐绯。」上慎重名器，未尝容易，服色之赐，一无所滥。《东观奏记》中。《唐语林》一。

68. []{#唐轶三-唐宣宗-68}
上推重词学之臣，于翰林学士恩礼特异，宴游密召，无所间隔，惟于迁转，皆守彝章。皇甫珪自吏部员外召入内廷，改司勋员外，计吏员二十五个月限，转司封郎中，知制诰。孔温裕自礼部员外改司封员外，入内廷，二十五个月改司勋郎中，知制诰。动循官制，不以爵禄私近臣也。《东观奏记》中。《唐语林》二。

69. []{#唐轶三-唐宣宗-69}
李藩自司勋郎中迁驾部郎中，知制诰，衣绿如故。郑裔绰自给事中，以论驳杨汉公忤旨，出商州刺史，始赐绯衣银鱼。沈珣自礼部侍郎为浙东观察使，方赐金绶。苗恪自司勋员外除洛阳令，蓝衫赴任。裴处权自司封郎中出河南少尹，到任，本府奏荐赐绯，给事崔罕驳还。上手诏褒奖曰：「有事不当，卿能驳还，职业既修，朕何所虑！」《东观奏记》中。

70. []{#唐轶三-唐宣宗-70}
僧从晦住安国寺，道行高洁，兼工诗，以文章应制。上每择剧韵令赋，亦多称旨。晦积年供奉，望紫方袍之赐，以耀法门。上两召至殿上，谓之曰：「朕不惜一副紫袈裟与师，但师头耳稍薄，恐不胜耳。」竟不之易。晦悒悒而终。《东观奏记》下。《唐语林》七。

71. []{#唐轶三-唐宣宗-71}
见柳仲郢[1](#唐轶二十四-柳仲郢-1)。

72. []{#唐轶三-唐宣宗-72}
唐宣宗将命相，必采中外人情合为相者三两人姓名，撚之致案上，以碗覆之。宰相阙，必添香虔祝，探丸以命草麻。上切于命，故李孝公景让竟探名不著，有以见其命也。《卢氏杂记》（《广记》一五七）。又《类说》四九、《分门古今类事》一八引。《续前定录》。

73. []{#唐轶三-唐宣宗-73}
上委信宰辅，言发计从，就中于元辅恩礼稍异。白敏中赴邠宁行宫，上幸兴福楼送之，自楼上投下朱书御劄一封与敏中，言君臣倚注之分。崔铉赴镇淮南，幸通化楼送之，并赐诗四韵，以宠行迈。铉刻其诗于宣化驿。《东观奏记》下。

74. []{#唐轶三-唐宣宗-74}
见孟弘微[1](#唐轶二十四-孟弘微-1)。

75. []{#唐轶三-唐宣宗-75}
宣宗郊天前一日，谒太庙。至宪宗室，捧斝而入，涕泗交下。左右观者莫能仰视。《唐语林》一。

76. []{#唐轶三-唐宣宗-76}
宣宗尝出内府钱帛建报圣寺，大为堂殿，金碧圬墁之丽，近所未有。堂曰「介福之堂」，宪宗御像在焉。堂之北曰虔思殿，上休憩所也。每由复道至寺。凡进荐于介福者，虽甚微细，必手自题缄。《唐语林》一。

77. []{#唐轶三-唐宣宗-77}
上至孝，动遵元和故事。以宪宗曾幸青龙寺，命复道开便门，至青龙佛宫，永日升眺，追感元和胜迹，张望久之。《东观奏记》中。《唐语林》四。

78. []{#唐轶三-唐宣宗-78}
宪宗鼎成之夜，左军中尉吐突承璀实死其事。上即位，追感承璀死于忠义，连擢其子士晔至显贵，为右军中尉，开府仪同三司，恩礼始终无替焉。《东观奏记》下。

79. []{#唐轶三-唐宣宗-79}
上追感元和旧事，但闻是宪宗朝卿相子孙必加擢用。杜胜任刑部员外，阁内次对，上询其祖父，胜以先父黄裳，永贞之际首排奸邪，请宪宗监国。上德之，面授给事中。《东观奏记》上。

80. []{#唐轶三-唐宣宗-80}
裴谂为学士，一日加承旨。上幸翰林，谂寓直，便中谢。上曰：「加官之喜，不与妻子相面得否？便放卿归。」谂蹈谢。却召，上以御盘果实赐之，谂即以衫袖张而跪受。上顾一宫嫔领下，并取一小帛裹之以赐谂。谂父度，元和中君臣鱼水之分。遂于谂恩礼亦异焉。《东观奏记》上。又《广卓异记》一三引。《唐语林》七。

81. []{#唐轶三-唐宣宗-81}
上敦睦九族，于诸侯王尤尽友爱。即位后，于十六宅起雍和殿，每月三两幸，与诸侯王击鞠合乐，锡赉有差。进士司马枢为《雍和殿赋》，词虽不典，亦志一时之事实。《东观奏记》中。

82. []{#唐轶三-唐宣宗-82}
宣宗天资友爱，敦睦兄弟。大中元年，作雍和殿于十六宅，数临幸，诸王无少长，悉预坐。乐陈百戏，抵暮而罢。诸王或有疾，斥去戏乐，即其卧内，躬自抚之，忧形于色。《唐语林》一。

83. []{#唐轶三-唐宣宗-83}
见安平公主[1](#唐轶四-安平公主-1)。

84. []{#唐轶三-唐宣宗-84}
宣宗宴罢，见百官与衞士拜舞，遗下果实食物，上怪之。咸曰「归献父母，及遗小儿女。」上敕大官：今后大宴，文武官给食两分与父母，别给果子与儿女，所食余者听以手帕裹归。遂为故事。《纪异录》（《类说》一二）。《芝田录》（张本《说郛》三）。

85. []{#唐轶三-唐宣宗-85}
山南西道观察使奏渠州犀牛见，差官押赴阙廷。既至，上于便殿阅之，仍命华门外宣示百僚。上虑伤物性命，终使押还本道，复放于渠州之野。《东观奏记》下。

86. []{#唐轶三-唐宣宗-86}
越守尝进女乐，有绝色者，上初悦之，数月，锡赉盈积。一旦晨兴，忽不乐，曰：「玄宗只一杨妃，天下至今未平，我岂敢忘！」乃召美人曰：「应留汝不得。」左右或奏「可以放还」。上曰：「放还我必思之，可命赐酒一杯。」《续贞陵遗事》（《通鉴考异》二二）。《唐语林》七。

87. []{#唐轶三-唐宣宗-87}
见高少逸[1](#唐轶二十四-高少逸-1)。

88. []{#唐轶三-唐宣宗-88}
宣宗酷好进士及第，每对朝臣问及第。苟有科名对者，必大喜，便问所试诗赋题目，〔并〕（拜）主司姓名。或有人物稍好者偶不中第，叹惜移时。常于内自题「乡贡进士李道龙」。《卢氏杂说》（《广记》一八二）。《唐语林》四。《南部新书》癸。《唐诗纪事》二。

89. []{#唐轶三-唐宣宗-89}
大中中，都尉郑尚书放榜，上以红牋笔札一名纸，云「乡贡进士李御名。」，以赐（镐）〔颢〕。《唐摭言》一五。

90. []{#唐轶三-唐宣宗-90}
上雅尚文学，听政之暇，常赋诗，尤重科名。大中十年，郑颢知举后，宣索科名记。颢表曰：「自武德已后，便有进士诸科。出莺谷而飞鸣，声华虽茂；经凤池而阅视，史策不书。所传前代姓名，皆是私家记录。虔承圣旨，敢不讨论。臣寻委当行祠部员外赵璘，采访诸家科目记，撰成十三卷。自武德元年至于圣朝，谨专上进，方俟无疆。」𠡠：「宜付翰林。自今放牓后，并写及第人姓名及所试诗赋题目进入内。仍仰所司逐年编次。」《东观奏记》上。《唐语林》四。

91. []{#唐轶三-唐宣宗-91}
唐宣宗十二年，前进士陈玩等三人应博学宏词选。所司考定名第，及诗、赋、论进讫，上于延英殿诏中书舍人李藩等对。上曰：「凡考试之中，重用字如何？」中书对曰：「赋即偏枯丛杂，论即褒贬是非，诗即缘题落韵。只如「白云起封中」诗云「封中白云起」，是也。其间重用文字，乃是庶几，亦非常有例也。」又曰：「孰诗重用字？」对曰：「钱起《湘灵鼓瑟诗》有二不字。诗曰：『善抚云和瑟，常闻帝子灵。冯夷空自舞，楚客不堪听。逸韵谐金石，清音发杳冥。苍梧来怨慕，白芷动芳馨。流水传湘浦，悲风过洞庭。曲终人不见，江上数峰青。』」上鉴钱公此年宏词诗曰：「且一种重用文字，此诗似不及起。起则今之协律文字也，合于匏革宫商，即变郑衞之奏。惟谢朓云：『洞庭张乐地，潇湘帝子游。云去苍梧野，水还江汉流。』此若比『鼓瑟』一篇，摛藻妍华，无以加。其前进宏词诗重字者，登科更待明年考校，起诗便付吏选。」《云溪友议》中。又《广记》一九九引。《唐会要》七六。《唐诗纪事》二。

92. []{#唐轶三-唐宣宗-92}
宣宗嗜书，尝构一殿，每退朝，必独坐内观书，或至夜中烛灺委积，禁中谓上为「老儒生」。《唐语林》二。《大中遗事》（《绀珠集》一〇）。

93. []{#唐轶三-唐宣宗-93}
裴恽诗有太康字，宣宗曰：「太康失邦，何以比我？」宰执奏：晋平吴，改元太康。曰：「天子须博览，不然几错罪人。」上由是耽味经史，观书不休。宫中窃目上为「老博士」。《大中遗事》（张本《说郛》七四）。又《类说》二一引。《唐诗纪事》二。

94. []{#唐轶三-唐宣宗-94}
见田询[1](#唐轶二十四-田询-1)。

95. []{#唐轶三-唐宣宗-95}
宣宗雅好儒士，每山池曲宴，与学士属和诗什。每公卿出镇，赋诗饯行。时论以大中之政有贞观风。《职源》（《锦绣万花谷》后集一〇）。

96. []{#唐轶三-唐宣宗-96}
宣宗因重阳，赐宴群臣。有御制诗，其略曰：「欵塞旋征骑，和戎委庙贤。倾心方倚注，叶力共安边。」宰臣以下应制皆和。上曰：「宰相魏謩诗最佳。」其两联云：「四方无事去，宸豫杪秋来。八水寒光起，千山霁色开。」上嘉赏久之，魏蹈舞拜谢。群寮耸视，魏有德色。极欢而罢。《抒情诗》（《广记》一九九）。《唐语林》二。《唐诗纪事》五三。

97. []{#唐轶三-唐宣宗-97}
见杜悰[7](#唐轶二十三-杜悰-7)。

98. []{#唐轶三-唐宣宗-98}
上听政之暇，多赋诗，多令翰林学士属和。一日，赋诗赐寓直学士萧寘，令和。寘手状谢曰：「陛下此诗，虽『桂水日千里，因之平生怀』，亦无以加也。」明日，召学士韦澳，问此两句。澳奏曰：「宋太子家令沈约诗。寘以睿藻清新，可方沈约尔。」上不悦，曰：「将人臣比我，得否？」恩遇渐薄。执政乘之，出观察使。《东观奏记》中。

99. []{#唐轶三-唐宣宗-99}
宣宗坐朝，次对官趋至，必待气息平均，然后问事。令狐相进李远为杭州，宣宗曰：「比闻李远诗云「长日唯销一局碁」，岂可以临郡哉？」对曰：「诗人之言，不足有实也。」仍荐远廉察可任，乃俞之。《幽闲鼓吹》。又《广记》二〇二，《唐诗纪事》五六引。《唐语林》二。

100. []{#唐轶三-唐宣宗-100}
宣宗视〔李〕远到郡谢上表，左右曰：「不足烦圣虑也。」上曰：「远到郡无非时章奏，只有此谢上表，安知其不有情恳乎？吾不敢忽也。」《幽闲鼓吹》。又《唐诗纪事》五六引。《唐语林》二。

101. []{#唐轶三-唐宣宗-101}
先是李远以曾有诗云「人事三杯酒，流年一局棋」，唐宣宗以其非牧人之才，不与郡守。宰相为言，然始俞允。又云「长日惟消一局棋」。两存之。《北梦琐言》六。

102. []{#唐轶三-唐宣宗-102}
宣宗索赵嘏诗，其卷首有《题秦皇》诗，其略云：「徒知六国随斤斧，莫有群儒定是非。」上不悦。《北梦琐言》七。《唐诗纪事》五六。

103. []{#唐轶三-唐宣宗-103}
见贾岛[8](#唐轶二十-贾岛-8)、[9](#唐轶二十-贾岛-9)。

104. []{#唐轶三-唐宣宗-104}
见白居易[31](#唐轶二十-白居易-31)、[46](#唐轶二十-白居易-46)。
105. []{#唐轶三-唐宣宗-105}
见白居易[31](#唐轶二十-白居易-31)、[46](#唐轶二十-白居易-46)。

106. []{#唐轶三-唐宣宗-106}
白乐天去世，大中皇帝以诗吊之曰：「缀玉联珠六十年，谁教冥路作诗仙。浮云不系名居易，造化无为字乐天。童子解吟长恨曲，胡儿能唱琵琶篇。文章已满行人耳，一度思卿一怆然。」《唐摭言》一五。《唐诗纪事》二。

107. []{#唐轶三-唐宣宗-107}
见温庭筠[1](#唐轶二十四-温庭筠-1)。

108. []{#唐轶三-唐宣宗-108}
旧制：三二岁，必于春时内殿赐宴宰辅及百官，备太常诸乐，设鱼龙曼衍之戏，连三日，抵暮方罢。宣宗妙于音律，每赐宴前，必制新曲，俾宫婢习之。至日，出数百人，衣以珠翠缇绣，分行列队，连袂而歌，其声清怨，殆不类人间。其曲有曰《播皇猷》者，率高冠方履，褒衣博带，趋赴俯仰，皆合规矩；有曰《葱岭西》者，士女踏歌为队，其词大率言葱岭之士，乐河湟故地，归国而复为唐民也；有《霓裳曲》者，率皆执幡节，被羽服，飘然有翔云飞鹤之势。如是者数十曲。教坊曲工遂写其曲奏于外，往往传于人间。《唐语林》七。原出《贞陵遗事》（《唐诗纪事》二引），一作《大中遗事》（《绀珠集》一〇、《类说》二一引）。

109. []{#唐轶三-唐宣宗-109}
《新倾杯乐》：宣宗喜吹芦管，自制此曲，内有数拍不均。上初捻管，令俳儿辛骨拍，不中，上瞋目瞠视之，骨忧惧，一夕而殒。《乐府杂录》。参看《近事会元》四。

110. []{#唐轶三-唐宣宗-110}
见唐文宗[38](#唐轶三-唐文宗-38)。

111. []{#唐轶三-唐宣宗-111}
见唐懿宗[3](#唐轶四-唐懿宗-3)。

112. []{#唐轶三-唐宣宗-112}
宣宗弧矢击鞠，皆尽其妙。所御马，衔勒之外，不加雕饰，而马尤矫捷；每持鞠杖，乘势奔跃，运鞠于空中，连击至数百，而马驰不止，迅若流电。二军老手，咸服其能。《唐语林》七。

113. []{#唐轶三-唐宣宗-113}
宣宗幸苑中，回顾仗外舍屋际，有倚竹一竿，可见者止尺余，去御马百步外。遂命弓横综，上挟矢曰：「朕以法制威天下，而党羌穷寇敢来干我，连年兵不解。我今射此竹，卜其济否？」左右耸观。上攘袖挽弓，一发洞其竹，分而为二，矢贯于外。左右呼万岁，贺于马前。未逾月，羌果灭。《唐语林》四。

114. []{#唐轶三-唐宣宗-114}
宣宗尝亲试神童李瑴于便殿。瑴年数岁，聪慧详敏，对问机悟，上甚悦之。因赐解褐官绢二匹，香一合子，以彰异渥，上之俭德皆此类也。《金华子》上。

115. []{#唐轶三-唐宣宗-115}
宣宗强记默识，宫中厕役之贱及备洒扫者数十百辈，一见辄记其姓字。或将有所指念，必曰：「召某人令措某事。」无一差误者，宦官宫婢以为神。簿书刑狱卒吏姓名，纷杂交至，经览多所记忆。《唐语林》三。

116. []{#唐轶三-唐宣宗-116}
上往往微服长安中，逢举子则狎而与之语，时以所闻质于内庭学士及都尉，皆耸然莫知所自。故进士自此尤盛，旷古无俦。《北里志》序。

117. []{#唐轶三-唐宣宗-117}
大中皇帝多微行坊曲间，跨驴重戴，纵目四顾，往往及暮方归大内。近臣多谏：「陛下不合频出。」上曰：「吾要采访民间风俗事，只如明皇帝未平内难已前，在藩邸间出游城南韦杜之曲，闲行村落之舍，遇王琚闲话，果赞成大事，吾是以要访人物焉。」一日，到天街中，道旁见一人，状若军将，坐槐树下石上，见上来，遽起鞠躬而立，上诘之，云：「姓赵，淮南人也。」问之，云：「闻杜悰相公出镇淮南，欲往谒耳。」上曰：「旧识邪？」对云：「非旧识，始往投诚。」上曰：「公闻杜公何如人也？」对曰：「杜是累朝元老。圣上英明，复委用之，非偶然也。」上悦之，诘曰：「怀中何有？」乃一牍，述行止也。上留之，戒曰：「但留邸中伺候，杜公必来奉召。」翌日，上以状授邠公，乃批云：「授淮南别敕押衙。」终身获厚禄焉。其人感遇，人皆称之。《中朝故事》。

118. []{#唐轶三-唐宣宗-118}
大中十年春，宣皇微行，至新丰柳陌，见一布衣抱膝而叹，因问之。布衣曰：「我邛人，观光至此，此甚快乐。有巢南之想，又为橐装所迫。今崔相公镇西川，欲预其行，无双缣以遗其掌事者。」帝曰：「子明旦相伺于此。」及旦，勅慎由将归剑门。《南部新书》丙。

119. []{#唐轶三-唐宣宗-119}
见卢渥[2](#唐轶二十七-卢渥-2)。

120. []{#唐轶三-唐宣宗-120}
见卢彖[2](#唐轶二十四-卢彖-2)。

121. []{#唐轶三-唐宣宗-121}
上微行至德观，女道士有盛服浓妆者，赫怒，亟归宫。立宣左街功德使宋叔康，令尽逐去，别选男道士二七人住持，以清其观。《东观奏记》上。《唐语林》一。

122. []{#唐轶三-唐宣宗-122}
宣宗性儒雅，令有司傚孔子履制进，名「鲁风鞵」。宰相诸王傚之，而微杀其式，别呼为「遵王履」。《清异录》下。

123. []{#唐轶三-唐宣宗-123}
韦澳、孙宏，大中时同在翰林。盛暑，上在太液池中宣二学士。既赴召，中贵人颇以𫄨绤为讶。初殊未悟，及就坐，但觉寒气逼人，熟视有龙皮在侧。寻宣赐银饼馅，食之甚美，既而醉以醇酎。二公因兹苦河鱼者数夕。上窃知，笑曰：「卿不禁事，朕日进十数，未尝有损。」银饼馅，皆乳酪膏腴所制也。《唐摭言》一五。

124. []{#唐轶三-唐宣宗-124}
唐宣宗命方士作丹，饵之，病中热，不敢衣绵、拥炉。冬月冷，坐殿中，宫人以金盆置麸炭火少许进御，止煖手而已。禁闼因呼麸火为「星子炭」。《清异录》下。

125. []{#唐轶三-唐宣宗-125}
李丕以边城从事，上召至案前，问系緖，丕奏系属皇枝。上曰：「师臣已有一李丕，朕不欲九庙子孙与之同名。」良久，以手画案曰：「丕字出脚，平字也。卿宜改名平。」舞蹈而谢。平后终于邠宁节度使。《东观奏记》上。

126. []{#唐轶三-唐宣宗-126}
今人见妇人麄率者，戏之曰「碎挼花打人」。唐宣宗时，有妇人以刀断其夫两足，宣宗戏语宰相曰：「无乃『碎挼花打人』？」盖引当时人有词云：「牡丹含露真珠颗，美人折向庭前过，含笑问檀郎，花强妾貌强？　　檀郎故相恼，刚道花枝好，一饷发娇嗔，碎挼花打人。」《稿简赘笔》（张本《说郛》四四、陶本《说郛》二四）。

## 晁美人

1. []{#唐轶三-晁美人-1}
晁美人薨，上震悼久之。美人在上藩邸时承恩遇，实生郓王、万寿公主焉。薨后，诏翰林学士萧寘为志文，皆列其事。及夔、昭已下五王居内院，而郓王独还藩邸。大中末副位之后，人间窃有拟议者，寘以此事言于公卿，方辨立长之顺。郓王嗣位后，美人追崇为皇太后。太常杜宣猷献谥曰元昭，配享宣宗庙室。《东观奏记》下。

# 唐人轶事汇编卷四

## 唐懿宗

1. []{#唐轶四-唐懿宗-1}
懿宗皇帝器度沉厚，形貌瓌伟。在藩邸时疾疹方甚，而郭淑妃见黄龙出入于卧内。上疾稍间，妃异之，具以事闻。上曰：「无泄是言，贵不见忘。」又尝大雪盈尺，上寝室上，辄无分寸。诸王见者无不异之。《杜阳杂编》下。又《广记》一三六引。《唐语林》一。

2. []{#唐轶四-唐懿宗-2}
大中末，京城小儿叠布蘸水，向日张之，谓捩晕。及上自郓王即位，捩晕之言应矣。《杜阳杂编》下。又《广记》一三六引。《唐语林》七。

3. []{#唐轶四-唐懿宗-3}
宣宗制《泰边陲》曲，其词曰：「海岱晏咸通。」及上垂拱而年号咸通焉。上仁孝之道出于天性。郑太后厌代而蔬素悲咽，同士人之礼。公卿奉慰者无不动容，以至酸鼻。《杜阳杂编》下。又《广记》一三六引。《唐语林》一、七。

4. []{#唐轶四-唐懿宗-4}
见唐宣宗[51](#唐轶三-唐宣宗-51)。

5. []{#唐轶四-唐懿宗-5}
懿宗即位，唯以崇佛为事。相国萧倣、裴坦时为常侍谏议，上疏极谏，其略云：「臣等闻玄祖之道，用慈俭为先；素王之风，以仁义是首。相沿百世，作则千年，至圣至明，不可易也。如佛者，生于天竺，去彼王宫，割爱中之至难，取灭后之殊胜，名归象外？理出尘中，非为帝王所能慕也。」广引无益有损之义，文多不录。文理婉顺，与韩愈元和中上请除佛骨表不异也。懿皇虽听览称奖，竟不能止。末年迎佛骨，才至京师，俄而晏驾。识者谓大丧之兆也。《北梦琐言》一、《唐会要》四八。

6. []{#唐轶四-唐懿宗-6}
宣宗希冀遐龄，无储嗣，宰臣多有忤旨者。懿宗藩邸，常怀危栗。后郭美人诞育一女，未逾月卒，适值懿皇伤忧之际，皇女忽言得活。登极后，钟爱之，封同昌公主，降韦保衡，恩泽无比。因有疾，汤药不效而殒。医官韩宗昭、康守商等数家皆族诛。刘相国瞻上谏，懿皇不听。懿皇尝幸左军，见观音像陷地四尺，问左右，对曰：「陛下中国之天子，菩萨即边地之道人。」上悦之。寇入京，郭妃不及奔赴行在，乞食于都城，时人乃嗟之。同昌公主奢华事，见苏鹗《杜阳杂编》。《北梦琐言》六。《唐语林》七。

7. []{#唐轶四-唐懿宗-7}
咸通九年，同昌公主出降，宅于广化里，赐钱五百万贯，仍罄内库宝货以实其宅。至于房栊、户牖，无不以珍异饰之。又以金银为井栏药臼、食柜、水槽、釜铛、盆瓮之属，仍镂金为笊篱箕筐。制水精、火齐、琉璃、玳瑁等床，悉榰以金龟银螯。又琢五色玉器为什合，百宝为圆案。又赐金麦、银米共数斛，此皆太宗（庙）〔朝〕条支国所献也。堂中设连珠之帐，却寒之帘，犀簟牙席，龙罽凤褥。连珠帐，续真珠为之也。却寒帘，类玳瑁班，有紫色，云却寒之鸟骨所为也，未知出自何国。又有鹧鸪枕、翡翠匣、神丝绣被。其枕以七宝合成，为鹧鸪之状。翡翠匣，积毛羽饰之。神丝绣被，绣三千鸳鸯，仍间以奇花异叶，其精巧华丽绝比。其上缀以灵粟之珠，珠如粟粒，五色辉焕。又带蠲忿犀、如意玉。其犀圆如弹丸，入土不朽烂，带之令人蠲忿怒。如意玉类桃实，上有七孔，云通明之象也。又有瑟瑟幕、纹布巾、火蚕绵、九玉钗。其幕色如瑟瑟，阔三丈，长一百尺，轻明虚薄，无以为比，向空张之，则疏朗之纹如碧丝之贯真珠，虽大雨暴降不能湿溺，云以鲛人瑞香膏傅之故也。纹布巾即手巾也，洁白如雪，光软特异，拭水不濡，用之弥年不生垢腻。二物称得之鬼谷国。火蚕绵云出炎洲，絮衣一袭用一两，稍过度则熇蒸之气不可近也。九玉钗上刻九鸾，皆九色，上有字曰玉儿。工巧妙丽，殆非人工所制。有金陵得之者，以献，公主酬之甚厚。一日昼寝，梦绛衣奴授语云：南齐潘淑妃取九鸾钗。及觉，具以梦中之言言于左右。洎公主薨，其钗亦亡其处。韦氏异其事，遂以实话于门人。或有云：玉儿即潘妃小字也。逮诸珍异不可具载。自两汉至皇唐，公主出降之盛未之有也。公主乘七宝步辇，四面缀五色香囊，囊中贮辟寒香、辟邪香、瑞麟香、金凤香。此香异国所献也，仍杂以龙脑金屑。刻镂水精、马脑、辟尘犀为龙凤花，其上仍络以真珠玳瑁，又金丝为流苏，雕轻玉为浮动。每一出游，则芬馥满路，晶荧照灼，观者眩惑其目。是时中贵人买酒于广化旗亭，忽相谓曰：「坐来香气，何太异也？」同席曰：「岂非龙脑耶？」曰：「非也，余幼给事于嫔御宫，故常闻此，未知今日由何而致。」因顾问当垆者，遂云公主步辇夫以锦衣换酒于此也。中贵人共视之，益叹其异。上每赐御馔汤物，而道路之使相属。其馔有灵消炙、红虬脯，其酒有凝露浆、桂花醑，其茶则绿华、紫英之号。灵消炙，一羊之肉取之四两，虽经暑毒终不见败。红虬脯，非虬也，但伫于盘中则徤如虬，红丝高一尺，以筯抑之无数分，撤则复其故。迨诸品味，人莫能识，而公主家餍饫如里中糠粃。一日，大会韦氏之族于广化里，玉馔俱列，暑气将甚，公主命取澄水帛，以水蘸之，挂于南轩，良久满座皆思挟纩。澄水帛长八九尺，似布而细，明薄可鉴，云其中有龙涎，故能消暑毒也。韦氏诸家好为叶子戏，夜则公主以红琉璃盘盛夜光珠，令僧祁捧立堂中，而光明如昼焉。公主始有疾，召术士米賨为灯法，乃以香蜡烛遗之。米氏之隣人觉香气异常，或诣门诘其故，賨具以事对。其烛方二寸，上被五色文，卷而𦶟之，竟夕不尽，郁烈之气可闻于百步。余烟出其上，即成楼阁台殿之状，或云蜡中有蜃脂故也。公主疾既甚，医者欲难其药饵，奏云得红蜜、白猿膏食之可愈。上令访内库，得红蜜数石，本兜离国所贡也；白猿脂数瓮，本南海所献也。《山海经》曰：南方有山，中多白猿。虽日加饵，一无其验，而公主薨。上哀痛之，自制挽歌词，令百官继和。及庭祭日，百司与内官皆用金玉饰车舆服玩以焚于韦氏之庭，家人争取其灰以择金宝。及葬于东郊，上与淑妃御延兴门，出内库金玉𫘞马、凤凰、麒麟，各高数尺，以为威仪。其衣服玩具悉与生人无异，一物已上皆至一百二十舁，刻木为楼阁、宫殿、龙凤、花木、人畜之象者不可胜计，以绛罗多绣络金银瑟瑟为帐幕者亦各千队，结为幢节伞盖，弥街翳日。旌旗、珂珮、兵士、卤簿率加等。以赐紫尼及女道士为侍从引翼，焚升霄降灵之香，击归天紫金之磬，繁华辉焕，殆二十余里。上赐酒一百斛，饼餤三十骆𫘞，各径阔二尺，饲役夫也。京城士庶，罢市奔看，汗流相属，惟恐居后。及灵车过延兴门，上与淑妃恸哭，中外闻者无不伤泣。同日葬乳母，上又作祭乳母文，词理悲切，人多传写。是后上晨夕惴心挂想。李可及进《叹百年》曲，声词怨感，听之莫不泪下。又教数千人作《叹百年》队，取内库珍宝雕成首饰，画八百疋官𫄟作鱼龙波浪文，以为地衣，每一舞而珠翠满地。可及官历大将军，赏赐盈万，甚无状。左军容使西门季玄素鲠直，乃谓可及曰：「尔恣巧媚以惑天子，灭族无日矣。」可及恃宠，亦无改作。可及善转喉舌，对至尊弄媚眼，作头脑，连声作词，唱新声曲，须臾即百数方休。时京城不调少年相效，谓之「拍弹」。一日，可及乞假为子娶妇，上曰：「即令送酒米以助汝嘉礼。」可及至舍，见一中使监二银榼，各高二尺余，宣赐。可及始谓之酒，及封启，皆实中也。上赐可及金麒麟高数尺，可及取官车载归私第。西门季玄曰：「今日受赐，更用官车，他日破家亦须辇还内府，不道受赏，徒劳牛足。」后可及坐流岭南，其旧赐珍玩悉皆进纳，君子谓西门有先见之明。《杜阳杂编》下。又《广记》二三七引。《续世说》九、六。

8. []{#唐轶四-唐懿宗-8}
同昌公主薨，帝伤悼不已，以仙音烛赐安国寺，冀追冥福。其状如高层露台，杂宝为之，花鸟皆玲珑。台上安烛，既燃点，则玲珑者皆动，丁当清妙。烛尽绝响，莫测其理。《清异录 》下。

9. []{#唐轶四-唐懿宗-9}
上敬天竺教，十二年冬，制二高座赐新安国寺。一为讲座，一曰唱经座，各高二丈。砑况檀为骨，以漆涂之，镂金银为龙凤花木之形，徧覆其上。又置小方座，前陈经案，次设香盆，四隅立金颖伽，高三丈，磴道栏槛无不悉具，前绣锦襜褥，精巧奇绝，冠于一时。即设万人斋，勅大德僧撤首为讲论。上创修安国寺，台殿廊宇制度宏丽，就中三间华饰秘邃，天下称之为最。工人以夜继日而成之，上亲幸赏劳，观者如堵。降诞日于宫中结彩为寺，赐升朝官已下锦袍，李可及尝教数百人作四方菩萨蛮队。《杜阳杂编》下。

10. []{#唐轶四-唐懿宗-10}
懿代崇佛法，馆宇逾制。佛骨至，起不思议堂，将奉遗体。工半，帝升遐。《清异录》下。

11. []{#唐轶四-唐懿宗-11}
十四年春，诏大德僧数十辈于凤翔法门寺迎佛骨。百官上疏谏，有言宪宗故事者。上曰：「但生得见，殁而无恨也。」遂以金银为宝刹，以珠玉为宝帐香舁，仍用孔雀氄毛饰其宝刹。小者高一丈，大者二丈，刻香檀为飞帘、花槛、瓦木、阶砌之类，其上徧以金银覆之。舁一刹则用夫数百，其宝帐香舁不可胜纪，工巧辉煌，与日争丽。又悉珊瑚、马脑、真珠、瑟瑟缀为幡幢，计用珍宝不啻百斛；其剪彩为幡为伞，约以万队。四月八日，佛骨入长安，自开远门〔达〕安福楼，夹道佛声振地，士女瞻礼，僧徒道从。上御安福寺亲自顶礼，泣下霑臆。即召两街供奉僧赐金帛各有差，而京师耆老元和迎真体者悉赐银椀锦彩。长安豪家竞饰车服，驾肩弥路，四方挈老扶幼来观者，莫不蔬素以待恩福。时有军卒断左臂于佛前，以手执之，一步一礼，血流满地，至于肘行膝步，啮指截发，不可算数。又有僧以艾覆顶上，谓之炼顶。火发痛作，即掉其首呼叫。坊市少年擒之不令动摇，而痛不可忍，乃号哭卧于道上。头顶焦烂，举止苍迫，凡见者无不大哂焉。上迎佛骨入内道场，即设金花帐、温清床，龙鳞之席，凤毛之褥，焚玉髓之香，荐膏之乳，皆九年诃陵国所贡献也。初迎佛骨，有诏令京城及畿甸于路傍垒土为香刹。或高一二丈，迨八九尺，悉以金翠饰之，京城之内约及万数。是妖言香刹摇动，有佛光庆云现路衢，说者迭相为异。又坊市豪家相为无遮斋大会，通衢间结彩为楼阁台殿。或水银以为池，金玉以为树，竞聚僧徒，广设佛像，吹螺击钹，灯烛相继。又令小儿玉带金额白脚呵唱于其间，恣为嬉戏。又结锦绣为小车舆以载歌舞。如是充于辇毂之下，而延寿里推为繁华之最。是岁秋七月，天子晏驾，识者以为物极为妖。公主薨而上崩，同昌之号明矣。《杜阳杂编》下。

12. []{#唐轶四-唐懿宗-12}
咸通十四年，诏自凤翔迎真身至于辇下。真身相传云是释迦文佛中指节骨，长一寸八分，莹净如玉，以小金棺盛之。旧于凤翔建塔。又释氏《湟槃经》云：如来于双林灭度，贮于金棺银椁，积旃檀香焚之。诸天以八金刚分取舍利，唯留四牙，余悉煨烬。未详此骨从何而有。都城士庶奔走云集，自开远门达于岐川，车马昼夜相属，饮馔盈溢路衢，谓之无碍檀施。京城坊曲，旧有迎真身社，居人长幼旬出一钱。自开成之后，迄于咸通，计其资积无限，于是广为费用。时物之价高，茶米载以大车，往往至于百两。他物丰盈，悉皆称是。至京日，上与诸王亲御城楼。坊市以缯彩结为龙凤象马之形，纸竹作僧佛鬼神之状，幡花幢盖之属，罗列二十余里。间之歌舞管弦，杂以禁军兵仗。缁徒梵诵之声，沸聒天地。民庶间有嬉笑踊跃者，有悲怆涕泣者。真身以宝轝舁之，居于内殿数月。俄属懿皇厌代，密使送于凤翔。先是真身到城，每坊十字街以甎垒浮图供养。妖妄之辈互陈感应，或云夜中震动，或云其上放光，以求化资财，因此获利者甚众。及宫车晏驾，怙然乃定，诸坊浮图，一时毁坼。有好事者密询放光之由，云以大云母片窥看，远而望之，靡不倾信耳。咸通干符中，兴善寺复有阿阇黎，以教法传授，都下翕然宗之，所居院金碧华焕，器用俱是宝玉。语人云：焚香结坐，每告西方。及迁化，谥为普照大师。信者咸为出涕。刘都尉、崔给事寓、张常侍同，与中贵多为弟子。出城之日，皆缟素后随，劝朝士持斋。受其法者不复思理时务。《剧谈录》下。

13. []{#唐轶四-唐懿宗-13}
咸通癸巳岁，有诏迎佛骨于岐下。先是，元和末，宪宗命取到京，时韩吏部上疏极谏，以为远近农商弃业奔走如不及，至有火其顶者、刃其臂者。当时佛骨之盛已如此。至是又加甚，不啻百千倍焉。有僧自京一步一礼，至凤翔法门寺。及到京，则倾城迎请，幡幢珂伞，香车宝马，阗咽衢路。天子御安福楼，降万乘之尊，亲为设礼。兆众涕泪感动。左右竭家产断肌骨以表诚志者，不可胜纪，皆言皇帝贵为天子，富有四海，尚此敬信，吾辈何所恡哉！此乃上之风行，下则草偃，固其宜也。然有鹤盘其上，牛跪于下，又何情哉？明年，懿宗升遐，今上即位，诏归本寺。肩舁陌上，粗备香梵。去岁徒众，万无一来，循路见者，顶别而已。人情寒暑，既已牢落，丹顶莹蹄，亦不复至。《阙史》下。

14. []{#唐轶四-唐懿宗-14}
懿宗迎佛骨，自凤翔至内，礼仪盛于郊祀。中出一道，夹以连索，不得辄有犯者。车马相接，缔以组绣，缘路迎拜，数十里不绝。天子亲幸安福楼，以锦彩成桥，骨至，即降楼礼讫，然后迎入禁中，置于安国寺。宰相以下，施财不可胜计。百姓竞为浮图，以至失业。明年，懿宗崩，京兆尹薛逢毁之无遗。《唐语林》三。

15. []{#唐轶四-唐懿宗-15}
辛丑岁，大驾在蜀，以巨寇未殄，命中书令王铎仗节镇滑台，且统关东诸将收复京国。时有论曰：「京西北言统者三四人，虑不禀铎之节制，宜立其号曰都都统。」……所引故事则曰：先帝时，俳优各恃恩宠，愿为都知者，咸允其请。一日大合乐，乐工諠哗，上召都知止之，三十人并进。上曰：「止召都知，何为毕至？ 」梨园使奏曰：「三十人皆都知。」职列既等，不能相下，上乃命李可及为都都知。《刊误》上。《南部新书》丙。

16. []{#唐轶四-唐懿宗-16}
懿宗一日召乐工，上方奏乐为《道调弄》，上遂拍之。故乐工依其节，奏曲子，名《道调子》。十宅诸王多解音声，倡优杂戏皆有之，以备上幸其院，迎驾作乐。禁中呼为音声郎君。《卢氏杂说》（《广记》二〇四）。

17. []{#唐轶四-唐懿宗-17}
《道调子》：懿皇命乐工敬约吹觱篥，初弄道调，上谓是曲，误拍之。敬约乃随拍撰成曲子。《乐府杂录》。《近事会元》四。

18. []{#唐轶四-唐懿宗-18}
〔羯鼓〕，咸通中有王文举尤妙弄三杖，打撩万不失一，懿皇师之。《乐府杂录》。

19. []{#唐轶四-唐懿宗-19}
唐懿宗用文理天下，海内晏清，多变服私游寺观。民间有奸猾者，闻大安国寺有江淮进奏官寄吴绫千匹在院，于是暗集其群，就内选一人肖上之状者，衣上私行之服，多以龙脑诸香薰裛，引二三小仆，潜入寄绫之院。其时有丐者一 二人至，假服者遗之而去。逡巡，诸色丐求之人接迹而至，给之不暇。假服者谓院僧曰：「院中有何物？可借之。」僧未诺间，小仆掷眼向僧，僧惊骇曰：「柜内有人寄绫千匹，唯命是听。」于是启柜，罄而给之。小仆谓僧曰：「来日早，于朝门相觅，可奉引入内，所酧不轻。」假服者遂跨衞而去。僧自是经日访于内门，杳无所见，方知群丐并是奸人之党焉。《玉堂闲话》（《广记》二三八）。

## 郭淑妃

1. []{#唐轶四-郭淑妃-1}
见唐懿宗[6](#唐轶四-唐懿宗-6)。

## 唐僖宗

1. []{#唐轶四-唐僖宗-1}
僖宗自普王即位，幼而多能。素不晓棋，一夕，梦人以《棋经》三卷焚而使呑之，及觉，命待诏观棋凡所指画，皆出人意。《补录记传》（《广记》二七八）。

2. []{#唐轶四-唐僖宗-2}
僖宗皇帝即位，诏归佛骨于法门，其道从威仪十无其一，具体而已。然京城耆耋士女争为送别，执手相谓曰：「六十年一度迎真身，不知再见复在何时。」即伏首于前，呜咽流涕。所在香刹诏悉铲除，近甸百无一二焉。《杜阳杂编》下。参见唐懿宗[13](#唐轶四-唐懿宗-13)。

3. []{#唐轶四-唐僖宗-3}
僖宗在藩邸好筑毬，有「炼腿」之语。《卢氏杂说》（《类说》四九）。

4. []{#唐轶四-唐僖宗-4}
僖宗皇帝好蹴毬、鬬鸡为乐。自以能于步打，谓俳优石野猪曰：「朕若作步打进士，亦合得一状元。」野猪对曰：「或遇尧、舜、禹、汤作礼部侍郎，陛下不免且落第。」帝笑而已。《北梦琐言》一。《唐语林》七。《续世说》六。

5. []{#唐轶四-唐僖宗-5}
唐僖宗好鬭鹅，数幸六王宅、兴庆池，与诸王鬭鹅。一鹅至值十万钱。《锦绣万花谷》续集一四。《续世说》六。

6. []{#唐轶四-唐僖宗-6}
秦再思《洛中纪异》云：唐太宗令马周雅饰幞头。至昭宗干符初，教坊内教头张口笑者以银撚幞头脚，上簪花钗，与内人裹之。上悦，乃曰：「与朕依此样进一枚来」。上亲栉之，复览镜，大悦。由是京师贵近效之。庞元英著《文昌录》，乃以为宣宗，未知孰是。《演繁录》一二。　案：干符为僖宗年号。今本《文昌杂录》卷二亦作僖宗事。

7. []{#唐轶四-唐僖宗-7}
昭宗末年，长安役人取石于内苑起山，崎危屈曲，有若天成。又命取终南草木植之，畜山禽野兽狐兔麋鹿之类，纵其往来，帝与嫔采常游处之。由是京师王公贵族竞効之。未及半载，野草野花生满宫殿与都下豪贵之家，识者以为丘墟荆棘之象，此必废矣。后巢寇入京，焚灭殆尽，悉为瓦砾狐兔穴矣。游者有禾黍之伤。《纪异志》（《分门古今类事》一三）。《纪异录》（《白孔六帖》五）。　案：据文中「巢寇入京」，此当为僖宗事。

8. []{#唐轶四-唐僖宗-8}
僖宗幸蜀，乏食，有宫人出方巾所包面半升许，会村人献酒一偏提，用酒溲面，饼以进。嫔嫱泣奉，曰：「此消灾饼，乞强进半枚。」《清异录》下。

9. []{#唐轶四-唐僖宗-9}
僖宗幸蜀，御座是明皇幸蜀故物；又舁御座人李再忠，经明皇时供奉，时以为异。《唐语林》七。　案：广明元年，上距天宝将百年，此说甚妄。

10. []{#唐轶四-唐僖宗-10}
僖宗幸蜀回，改元光启。俗谚云：「军中名『血』为『光』，又字体『户口负戈』为『启』，其未宁乎？ 」俄而未久乱作，长安复陷。《唐语林》七。

11. []{#唐轶四-唐僖宗-11}
见王酒胡[1](#唐轶三十-王酒胡-1)。

12. []{#唐轶四-唐僖宗-12}
僖宗聪睿强记，好驰骋，记诸色博弄，无不周徧。季年宠内园小儿张浪狗，好歌能舞，〔才〕十六七，〔宠冠侪辈〕（般马数伎）。忽一日，浪狗曰：「臣无马乘。」僖宗乃密与银一百两，令自买之。其时圣驾自岐阳回，长安少有好马，浪狗于诸处寻求，于云阳县买得一疋。浪狗本在宣徽南院安下，僖宗一日独行浪狗院中，闻买得，自潜行看之。此马又未曾骑习，僖宗巡绕马左右，谓浪狗曰「好马好马」数徧。其马忽尔腾跃右足，踏僖宗左胁，便倒不苏。浪狗惊惶，〔急取〕银盂子，以尿灌僖宗口，良久方苏。归称气疾，诏医术 二十余人，候脉出药，皆言是膀胱之气。并无瘳効，其胁痛转剧，卧十二日崩，本因马踏也。《幸蜀记》（张本《说郛》四五）。《虚谷闲抄》（陶本《说郛》三三）。

13. []{#唐轶四-唐僖宗-13}
僖宗自内出袍千领，赐塞外吏士。神策军马真于袍中得金锁一枚，诗一首云：「玉烛制袍夜，金刀呵手裁。锁寄千里客，锁心终不开。」真就市货锁，为人所告，主将得其诗，奏闻。僖宗令赴阙，以宫人妻真。后僖宗幸蜀，真昼夜不解衣，前后捍御。《唐诗纪事》七八。《翰府名谈》（《诗话总龟》前集二三）。　案：马真，一作马直。

## 唐昭宗

1. []{#唐轶四-唐昭宗-1}
见田令孜[2](#唐轶二十七-田令孜-2)。

2. []{#唐轶四-唐昭宗-2}
僖宗御楼后，疾复作，暴崩。杨复恭等秘丧不发，时十六宅诸王从行，乃于六宅中推帝为监国。帝之上有盛王、仪王，皆懿宗之子，帝居六宅之第三人。《唐年补录》（《通鉴考异》二五）。

3. []{#唐轶四-唐昭宗-3}
昭宗皇帝即僖皇弟也，咸通八年丁亥岁降生，文德元年三月即位，春秋二十二。体貌端明，人望伟如也。虽运钟艰险，智量过人。每与侍臣言论，商较时政，曾无厌倦。干宁三年，凤翔李茂贞与朝臣有隙，将欲搆乱，干犯神京。上乃顺动，欲幸太原。行止渭北，华州韩建迎归郡中。上郁郁不乐，时登城西齐云〔楼〕眺望。明年秋，制《菩萨蛮》词二首，曰：「登楼遥望秦宫殿，茫茫只见双飞燕。渭水一条流，千山与万丘。　　 远烟笼碧树，陌上行人去。何处是英雄，迎奴归故宫？」 又一曰：「飘飖且在三峰下，秋风往往堪沾洒。肠断忆仙宫，朦胧烟雾中。　　 思梦时时睡，不语常如醉。早晚是归期，穹苍知不知？ 」上戊午年还京，庚申岁以中官多凶恶，欲去其用事者。十一月五日，为左军军容刘季述、右军王仲仙、枢密使王彦范、薛齐偓拥禁兵唤诸道进奏官伪上表请上颐养逊位，扶上出东内，册德皇监国。上明年正月一日反正，诛四辈，改天复元年。十一月，朱全忠领兵入河中。四日冬节，上又为凤翔兵士拥幸岐城。朱全忠将兵迎驾围逼，首涉三载，癸亥岁正月二十三日，驾出朱全忠寨中，乃还辇毂。甲子岁全忠迎上幸洛，四月改天祐元年，八月十一日，乃行篡逆，寰海莫不冤痛也。《中朝故事》。《唐诗纪事》二。

4. []{#唐轶四-唐昭宗-4}
唐僖宗幸蜀，政事悉出内侍田令孜之手。左拾遗孟昭图、右补阙常濬上疏论事，昭图坐贬，令孜遣人沉之于蟆颐津，赐濬死。《资治通鉴》记其事。予读昭宗《实录》，即位之初，赠昭图起居郎，濬礼部员外郎，以其直谏被戮，故褒之。方时艰危，救亡不暇，而初政及此，《通鉴》失书之，亦可惜也！《容斋三笔》六。

5. []{#唐轶四-唐昭宗-5}
唐昭宗文德二年正朔御武德殿，有紫气出于昭德殿东隅，郁郁如烟。令大内留后司寻其所出，得金龙子一枚，长五寸许。群臣称贺，帝曰：「朕不以金龙为祥瑞，以偃息干戈为祥瑞。卿等各宜尽忠，以体朕怀。」门下奏，请改文德二年为龙纪元年。《大唐杂记》（《广记》四二三）。

6. []{#唐轶四-唐昭宗-6}
昭宗皇帝颇为寒畯开路。崔合州榜放，但是子弟，无问文章厚薄，邻之金瓦，其间屈人不少。孤寒中唯程晏、黄滔擅场之外，其余以呈试考之，滥得亦不少矣。然如王贞白、张𧏖诗、赵观文古风之作，皆臻前辈之阃阈者也。《唐摭言》七。又《广记》一八四引。《唐诗纪事》六七。

7. []{#唐轶四-唐昭宗-7}
见王贞白[2](#唐轶三十-王贞白-2)。

8. []{#唐轶四-唐昭宗-8}
《新五代史》书唐昭宗幸华州，登齐云楼，西北顾望京师，作《菩萨蛮》辞三章，其卒章曰：「野烟生碧树，陌上行人去。安得有英雄，迎归大内中？」今此辞墨本犹在陕州一佛寺中，纸札甚草草。予顷年过陕，曾一见之，后人题跋多，盈巨轴矣。《梦溪笔谈 》五。

9. []{#唐轶四-唐昭宗-9}
德宗皇帝好为诗，以赐容州戴叔伦。文宗、宣宗皆以诗赐大臣。昭宗驻跸华州，以歌辞赐韩建，以诗及《杨柳枝》辞赐朱全忠。所赐一也，或以敬，或以惮，受其赐者，得不求其义焉。《北梦琐言》一五。

10. []{#唐轶四-唐昭宗-10}
光化三年，枢密刘季述、王仲山册昭宗为太上皇，以德王裕监国，欲弑帝。崔胤密以蜡绢致意，告州使孙德昭。德昭结清远都督董彦弼、周承诲，以除夜伏兵安福门外金吾亭子。至元日仲山至，遂斩之，次擒季述等三将，引兵至少阳院，告以反正，携仲山首进。帝毁扉出，御长乐楼，受百官贺，遂斩季述、王道弼、薛偓四家，并赤族。制以德昭领静海军、承诲邕管、彦弼容管，并赐扶倾定难功臣、检校太保、同中书门下平章事，各赐金帛数车。所有珍玩，咸竭而与之，目曰三使相。时人荣之。后宴保宁殿，制曲曰：《赞成功》，出戏作《樊哙救君难》以褒之。 《唐年补录》（《广卓异记》一八）。　案：光化，原作光启，误。

11. []{#唐轶四-唐昭宗-11}
光化四年正月，宴于保宁殿，上自制曲，名曰《赞成功》。时盐州雄毅军使孙德昭等杀刘季述，帝反正，乃制曲以褒之。仍作《樊哙排君难》戏以乐焉。《南部新书》辛。《唐会要》三三。

12. []{#唐轶四-唐昭宗-12}
帝戊午年还京，庚申岁，刘季述为变，册德王。帝明年正月一日返正，改元天复。十一月，朱全忠领兵入河中。四日冬节，帝又为凤翔兵士拥幸岐城。帝在城中，忽一旦大雷雨，牛马震死，街西古槐、殿东鸱吻立碎。帝为诗曰：「只解劈牛兼劈树，不能诛恶复诛凶。」朱全忠迎驾围逼，首涉三载，癸亥正月，驾幸全忠军，乃还京。甲子岁，全忠遣寇彦卿逼幸洛。四月，改元天祐。帝在洛尝曰：「纥干山头冻死雀，何不飞去生处乐？」《唐诗纪事》 二。

13. []{#唐轶四-唐昭宗-13}
昭宗之代，岐王茂贞、本姓宋，昭宗赐姓，号曰西府太子。华州韩建、邠州王行瑜等，始为乱阶，焚𦶟宫闱，动摇四海，斩刈百官。是时驾幸三峰，抛离九庙，诸侯悉罢职贡，各养强兵。天复初，车驾走幸石门，绝粮数日。左街沙门怀宝进荞面烧饼，奉宣赐紫。宫人杨舞头失其名进裛泪手帕子，奉宣加楚国夫人。二年，岐州天雨荞麦，人收食之，悉遭疫疠。是岁，雷劈牛马，频扰宫城，拔出街西古槐，扬下殿东鸱吻。故昭宗御制诗曰：「祇解劈牛兼劈树，不能诛恶复诛凶。」《鉴诫录》一。

14. []{#唐轶四-唐昭宗-14}
天复中，昭宗播岐，时梁太祖与秦王茂贞羽檄交驰，欲迎车驾。何皇后东川人恃其深宠，不顾阽危，酷好畋游，放弄于两舍之外，传：三十里为一舍。践踏苗稼，百里飞埃。有成州同谷山逸人，戴一巨笠，跨一青牛，琴袋酒壶俱在牛上。因称同谷子，不显姓名。直诣行朝，上书两卷，论十代兴亡之事，叙四方理乱之源。帝览其书，数日减膳，宣王骠骑，赐之酒食，审彼贤愚。同谷子唯吟太康失政之诗，又说褒姒惑君之事。何皇后虑失恩旨，潜令秦王诛之。其事未行，预已奔去。后梁太祖举四镇之众，迫胁岐城，大驾无依，遂迁东洛。议者以君王失政，妃后禽荒，逸士上书，采而不用，时将尽矣，天使其然。同谷子《咏五子之歌》诗曰：「邦惟固本自安宁，临下常须驭朽惊。何事十旬游不返，祸胎从此构殷兵。」又曰：「酒色声禽号四荒，那堪峻宇又雕墙。静思今古为君者，未或因兹不灭亡。」又曰：「唯彼陶唐有冀方，少年都不解思量。如今算得当时事，首为盘游乱纪纲。」又曰：「明明我祖万邦君，典则贻将示子孙。惆怅太虚荒坠后，复宗绝祀灭其门。」又曰：「仇雠万姓遂无依，颜厚何曾解忸怩。五子既歌邦已失，一场前事悔难追。」《鉴诫录》二。《唐诗纪事》七一。　案：《四库全书总目》一四〇有考辨，可参看。

15. []{#唐轶四-唐昭宗-15}
昭宗时，李茂贞劫驾幸凤翔，朱全忠围城。攻城者诟城上人云：「劫天子贼。」乘城者诟城下人云：「夺天子贼。」《续世说》六。

16. []{#唐轶四-唐昭宗-16}
汴人列十余栅围岐城，掘蚰蜒壕攻城，城中大窘，烧人粪煮人肉而食。昭宗在岐城，李茂贞不肯与梁和，宣谕曰：「全忠兵未退，城内窘急。十六宅诸王日奏三两人下世，皆冻馁所致。公主、美人一日食粥，一日食馎饦，今亦竭矣。愿速与梁和。」《金銮密记》（《绀珠集》一〇）。又《类说》七、张本《说郛》七五引。

17. []{#唐轶四-唐昭宗-17}
昭宗在凤翔宴侍臣，捕池鱼为馔。李茂贞曰：「本蓄此鱼以俟车驾。」又以巨杯劝帝酒，帝不欲饮，李茂贞举杯叩帝颐颔，坐上皆愤其无礼。《金銮密记》（张本《说郛》七五）。又《类说》七引。

18. []{#唐轶四-唐昭宗-18}
上辍御前羊肉，以一盘子赐〔韩〕全诲以下，皆再三辞让，上曰：「难得之际，且欲同味。」《金銮密记》（《白孔六帖》九六）。

19. []{#唐轶四-唐昭宗-19}
凤翔府园有枯木，下有石刻，云「昭宗手拓槐」。盖为中尉韩全诲等劫幸李茂贞军，朱全忠以兵围城，尝徘徊其下也。华州子城西北有齐云楼基，昭宗驻跸韩建军，尝登其上，赋《菩萨蛮》词云：「安得有英雄，迎归大内中」者是也。其石隄谷在城西南十余里，杀十一王处。今有堂，作释氏十王像焉。《鸡肋编》上。

20. []{#唐轶四-唐昭宗-20}
世传梁太祖迎昭宗于凤翔，素服待罪，昭宗佯为鞵系脱，呼梁祖曰：「全忠为吾系鞵。」梁祖不得已，跪而结之，流汗浃背。时天子扈跸尚有衞兵，昭宗意谓左右擒梁祖以杀之，其如无敢动者。自是梁祖被召多不至，尽去昭宗禁衞，皆用汴人矣。《五代史阙文》。

21. []{#唐轶四-唐昭宗-21}
唐昭宗为朱全忠劫迁洛阳，至陕，以何皇后临蓐，留青莲佛寺行宫，全忠怒逼行甚急。今寺中佛坐莲花叶上，有当时宫人书「愿皇后早降生」，墨色如新。《邵氏闻见后录》二六。

22. []{#唐轶四-唐昭宗-22}
汴帅朱公再围凤翔，与茂贞军战于虢县西槐林驿，大败岐军，横尸不绝，鲍气闻于十里。昭宗遂杀宦官韩全诲已下二十二人首宣示，茂贞亦斩其义子继筠首以送。于是车驾还宫，朱令俛首马前请罪，涕泣，拢帝马行千步，帝为之动容。至京师，以宰相崔胤判六军，乃下诏诛宦官第五可范已下七百一十人，又凤翔驾前宰相卢光启等一百余人，并赐自尽。天复三年，汴人拥兵杀宰相崔胤、京兆尹郑元规，劫迁车驾，移都东洛。既入华州，百姓呼万岁，帝泣谓百姓曰：「百姓勿唱万岁。朕弗能与尔等为主也。」沿路有《思帝乡》之词，乃曰：「纥干山头冻杀雀，何不飞去生处乐。况我此行悠悠，未知落在何所。」言讫，泫然流涕。行至陕府，内宴，皇后自捧玉盆以赐全忠，内人唱歌。全忠将饮酒，韩建蹑其足，全忠惧，辞醉而退，至谷水而杀内人可证及随驾五百人。自是帝孤立矣。《北梦琐言》一五。

23. []{#唐轶四-唐昭宗-23}
唐昭宗时，事势为朱全忠所持。一日开宴，教坊伶人观榜曰：「赖是五百年间生一个，若是一年生一个，教朝廷怎生奈何？」《大酒清话》（《类说》五五）。

24. []{#唐轶四-唐昭宗-24}
唐昭宗播迁，随驾技艺人止有弄猴者，猴颇驯，能随班起居，昭宗赐以绯袍，号「孙供奉」。罗隐下第诗云：「何如学取孙供奉，一笑君王便着绯。」朱梁篡位，取猴令殿下起居，猴望陛，见全忠遥趋殿，辄跳跃奋击。全忠遽令杀之。唐臣愧此猴多矣。《幕府燕闲录》（《类说》一九）。《吉凶影响录》（《海录碎事》二二上）。

25. []{#唐轶四-唐昭宗-25}
昭宗丁不可为之时，遭无所立之地，人戏上尊号曰：「避贤招难存三奉五皇帝。」盖帝常曰：「朕东西所至，祸难随之，愿避贤者路。」三谓三主：帝后及杨、柳昭仪。五谓全忠、行瑜、克用、茂贞、韩建。《清异录》上。

26. []{#唐轶四-唐昭宗-26}
昭宗迁都至洛，左右并是汴人，虽有尊名，乃是虚器，如在笼槛，郁郁不乐。朱全忠以诸侯尽有匡复之志，虑帝有奔幸之谋。时护驾朱友谅等聚兵殿庭，诉以衣食不足，帝方劳谕，友谅引兵升殿，帝颠仆入内，军士蹑而追之。帝叱曰：「反耶！」友谅曰：「臣非敢无礼，奉元帅之令。」帝奔入御厨，以庖人之刀斩数辈，竟为乱兵所害。内人李渐荣、裴正一闻弑帝，投刃而死。又以朱友谅、氏叔琮扇动军情，诛朱友谅、氏叔琮，以成济之罪归之。友谅等临刑诉天曰：「天若有知，他日亦当如我。」后全忠即位，为子友珪所弑，竟如其言。《北梦琐言》一五。

27. []{#唐轶四-唐昭宗-27}
见李裕[1](#唐轶四-李裕-1)。

28. []{#唐轶四-唐昭宗-28}
唐末有朱书御札，征兵方镇，盖危难中以此示信。昭宗以吴绫汗衫写诏，间道与钱镠，告以国难。《谈苑》（《类说》五三）。

29. []{#唐轶四-唐昭宗-29}
昭宗尝赐崔胤香一黄绫角，约二两，御题曰「刀圭第一」。香酷烈清妙，虽焚豆大，亦终日旖旎。盖咸通所制赐同昌公主者。《清异录》下。

## 何皇后

1. []{#唐轶四-何皇后-1}
见唐昭宗[14](#唐轶四-唐昭宗-14)、[21](#唐轶四-唐昭宗-21)。
2. []{#唐轶四-何皇后-2}
见唐昭宗[14](#唐轶四-唐昭宗-14)、[21](#唐轶四-唐昭宗-21)。

3. []{#唐轶四-何皇后-3}
见后梁太祖[19](#唐轶三十一-后梁太祖-19)。

## 李道宗

1. []{#唐轶四-李道宗-1}
见尉迟敬德[3](#唐轶六-尉迟敬德-3)。

2. []{#唐轶四-李道宗-2}
张俭惧敌，不敢深入。江夏王道宗固请将百骑觇贼，帝许之。因问往返几日，对曰：「往十日，周览十日，返十日，总经一月，望谒陛下。」遂秣马束兵，经历险阻，直登辽东城南，观其地形险易，安营置陈之所。及还，贼已引兵断其归路，道宗击之尽殪，斩关而出，如期谒见。帝叹曰：「贲、育之勇，何以过此！ 」赐金五十斤，绢千匹。《唐历》（《通鉴考异》一〇）。

3. []{#唐轶四-李道宗-3}
见唐太宗[101](#唐轶一-唐太宗-101)。

## 李孝恭

1. []{#唐轶四-李孝恭-1}
河间王孝恭，才知识略特出于众。初，受诏征辅公祏，座上有水一器，倐然变成血，满坐惊畏，左右不测。孝恭曰：「自无负神明，此变应是公祏受首之兆。」座客始安。至淮南，乃枭公祏以献。时人服其先见。《南部新书》癸。《独异志》中。

2. []{#唐轶四-李孝恭-2}
赵郡王孝恭，少沉敏，有识量，及为佐命元勋，身极崇盛。尝谓所亲：「吾所居宅，微为壮丽，非吾心也。将卖之，别营一所，粗充事而已。身没之后，诸子若才，守此足矣。不才，冀免他人所利也。」事未果，暴薨。《大唐新语》一二 。

## 李建成

1. []{#唐轶四-李建成-1}
建成幼不拘细行，荒色嗜酒，好畋猎，常与博徒游，故时人称为任侠。高祖起义于太原，建成时在河东，本既无宠，又以今上首建大计，高祖不之思也，而今上白高祖，遣使召之，盘游不即往。今上急难情切，遽以手书谕之，建成乃与元吉间行赴太原，隋人购求之，几为所获。及义旗建而方至，高祖亦喜其获免，因授以兵。《高祖实录》（《通鉴考异》九）。

2. []{#唐轶四-李建成-2}
见李元吉[3](#唐轶四-李元吉-3)。

3. []{#唐轶四-李建成-3}
见唐太宗[11](#唐轶一-唐太宗-11)。

## 李元吉

1. []{#唐轶四-李元吉-1}
见唐高祖[13](#唐轶一-唐高祖-13)。

2. []{#唐轶四-李元吉-2}
见李𪟝5。

3. []{#唐轶四-李元吉-3}
元吉见秦王有大功，每怀妬害，言论丑恶，谮害日甚。每谓建成曰：「当为大哥手刃之。」建成性颇仁厚，初止之；元吉数言不已，建成后亦许之。元吉因令速发，遂与建成各募壮士，多匿罪人，赏赐之，图行不轨。其记室荣九思为诗以刺之曰：「丹青饰成庆，玉帛擅专诸。」而弗悟也。典签裴宣俨因免官改事秦府，谓泄其事，又鸩之。自杀斯人已后，人皆振恐，知其事，莫有敢言。后乃连结宫闱，与建成俱通德妃尹氏，以为内援。《高祖实录》（《通鉴考异》九）

4. []{#唐轶四-李元吉-4}
见尉迟敬德[1](#唐轶六-尉迟敬德-1)、[2](#唐轶六-尉迟敬德-2)。

## 李元昌

1. []{#唐轶四-李元昌-1}
皇朝汉王元昌，神尧之子也。尤善行书，金玉其姿，挺生天骨，襟怀宣畅，洒落可观。艺业未精，过于奔放，若吕布之飞将，或轻于去就也。诸王仲季并有能名。韩王、曹王，即其亚也。曹则妙于飞白，韩则工于草行。魏王、鲁王，即韩王之伦也。《书断》下（《法书要录》九）。又《广记》二〇八引。《书小史》二。

2. []{#唐轶四-李元昌-2}
汉王元昌，唐高祖第七子。博学善画。李嗣真谓天人之姿，博综伎艺，颇得风韵，自然超举。有画鞍马鹰鹘传于时。虽阎立德、立本不得以季孟其间。《图绘宝鉴》二。《唐朝名画录》六。《历代名画记》九。

## 李元嘉

1. []{#唐轶四-李元嘉-1}
韩王元嘉，贞观初为潞州刺史。时年十五，在州闻太妃有疾，便涕泣不食，及至京师发丧，哀毁过礼。太宗嘉其至性，屡慰勉之。元嘉闺门修整，有类寒素士大夫，与其弟鲁哀王灵夔甚相友爱，兄弟集见，如布衣之礼。其修身洁己，内外如一，当代诸王莫能及者。《贞观政要》五。

2. []{#唐轶四-李元嘉-2}
汉王弟韩王元嘉亦善书画。天后授之太尉。善画龙马虎豹。《历代名画记》九。《图绘宝鉴》二。

3. []{#唐轶四-李元嘉-3}
见李元昌[1](#唐轶四-李元昌-1)。

4. []{#唐轶四-李元嘉-4}
韩王元嘉有一铜樽，背上贮酒而一足倚，满则正立，不满则倾。又为铜鸠，氊上摩之热则鸣，如真鸠之声。《朝野佥载》六。又《云仙杂记》九引。

## 李元轨

1. []{#唐轶四-李元轨-1}
霍王元轨，武德中，初封为吴王，贞观七年，为寿州刺史。属高祖崩，去职，毁瘠过礼。自后常衣布服，示有终身之戚。太宗尝问侍臣曰：「朕子弟孰贤？」侍中魏征对曰：「臣愚暗，不尽知其能，惟吴王数与臣言，臣未尝不自失。」太宗曰：「卿以为前代谁比？」征曰：「经学文雅，亦汉之间、平，至如孝行，乃古之曾、闵也。」由是宠遇弥厚，因令妻征女焉。《贞观政要》五。《大唐新语》六。《唐会要》五。

2. []{#唐轶四-李元轨-2}
唐霍王元轨，高祖第十四子也，谦慎自守，不妄接士。在徐州，与处士刘玄平为布衣交。或问玄平王之所长，玄平曰：「无。」问者怪而诘之，玄平曰：「夫人有短，所以见其长。至于霍王，无所不备，吾何以称之哉。」《谭宾录》（《广记》二三五）。《唐会要》五。

3. []{#唐轶四-李元轨-3}
元轨，高祖子也，高祖崩，毁瘠过礼，恒衣布衣，示有终身之戚。尝使国令征赋，令曰：「请依诸王国赋贸易取利。」元轨曰：「汝为国令，当正吾失，反说吾以利也！」令惭而退。则天时，越王贞举兵。元轨随例配流，行至陈仓，死于槛中，天下冤痛之。《大唐新语》六。

## 李　绪

1. []{#唐轶四-李绪-1}
江都王绪，唐霍王元轨之子，太宗姪也。能书画，最长于鞍马，以此得名。官至金州刺史。尝谓士人多喜画马者，以马之取譬必在人材，驽骥迟疾，隐显遇否，一切如士之游世。不特此也，诗人亦多以托兴焉。是以画马者可以倒指而数。杜子美尝观曹霸画马，而有诗曰：「国初已来画鞍马，神玅独数江都王。」则绪为一时之所重，其可知欤。今御府所藏三。《宣和画谱》一三。《历代名画记》一〇。《图绘宝鉴》二。

## 李　宏

1. []{#唐轶四-李宏-1}
定襄公李宏，虢王之子，身长八尺。猎，有虎搏之，踣而卧，虎坐其上。奴走马傍过，虎跳攫奴后鞍，宏起，引弓射之，中臂而死。宏及奴一无所伤。《朝野佥载》六。又《广记》一九一引。

## 李元裕

1. []{#唐轶四-李元裕-1}
唐邓王元裕，高祖第十八子也。好学，善谈名理，与典签卢照邻为布衣之交，常称曰：「寡人之相如也。」《谭宾录》（《广记》二一八）。《唐会要》五。

## 李元婴　李湛然

1. []{#唐轶四-李元婴-1} []{#唐轶四-李湛然-1}
唐滕王极淫，诸官妻美者，无不尝徧，诈言妃唤，即行无礼。时典签崔简妻郑氏初到，王遣唤，欲不去则怕王之威，去则被王所辱。郑曰：「昔愍怀之妃不受贼胡之逼，当今清泰，敢行此事邪！」遂入王中门外小阁，王在其中，郑入，欲逼之。郑大叫，左右曰：「王也。」郑曰：「大王岂作如是，必家奴耳。」以一只履击王头破，抓面血流，妃闻而出，郑氏乃得还。王惭，旬日不视事。简每日参候，不敢离门。后王衙坐，简向前谢过，王惭却入，月余日乃出。诸官之妻曾被王唤入者，莫不羞之。其壻问之，无辞以对。《朝野佥载》（张本《说郛》） 二。

2. []{#唐轶四-李元婴-2} []{#唐轶四-李湛然-2}
滕王婴、蒋王恽皆不能廉慎，大帝赐诸王，名五王，不及二王，敕曰：「滕叔、蒋兄自解经纪，不劳赐物与之。」以为「钱贯」。二王大惭。朝官莫不自励，皆以取受为赃污，有终身为累，莫敢犯者。《朝野佥载》三。　案：《通鉴》一九九载此事，「以为钱贯」上有「给麻两车」，意较长。

3. []{#唐轶四-李元婴-3} []{#唐轶四-李湛然-3}
滕王图。一日，紫极宫会，秀才刘鲁封云，尝见滕王《蛱蝶图》，有名江夏班、大海眼、小海眼、村里来、菜花子。《酉阳杂俎》续集二。

4. []{#唐轶四-李元婴-4} []{#唐轶四-李湛然-4}
王建《宫词》：「内中数日无呼唤，写得滕王《蛱蝶图》。」《酉阳杂俎》曰：滕王画蝶图有数名：江夏班、大海眼、小海眼、村里来、菜花子。《唐艺文志》有滕王《蛱蝶图》二卷。滕王名元婴，高祖子。又有嗣滕王湛然，画蜂蝉燕雀，能巧之外，曲尽情理。《唐名画录》。后山《赋宗室画》诗：「滕王蛱蝶江都马，一纸千金不当价。」用事精也。《纬略》一〇。

5. []{#唐轶四-李元婴-5} []{#唐轶四-李湛然-5}
嗣滕王善画蜂蝉、燕雀、驴子、水牛。曾见一本，能巧之外，曲尽情理，未敢定其品格。《唐朝名画录》。《画断》（《类说》五八）。　案：《宣和画谱》一五、《图绘宝鉴》二谓《唐朝名画录》所指为滕王元婴，误。

## 李　恪

1. []{#唐轶四-李恪-1}
见长孙无忌[2](#唐轶六-长孙无忌-2)。

## 李千里

1. []{#唐轶四-李千里-1}
成王千里使岭南，取大蛇八九尺，以绳缚口，横于门限之下。州县参谒者，呼令入门，但知直视，无复瞻仰，踏蛇而惊，惶惧僵仆，被蛇绕数匝。良久解之，以为戏笑。又取龟及鳖，令人脱衣，纵龟等啮其体，终不肯放，死而后已。其人酸痛号呼，不可复言。王与姬妾共看，以为玩乐。然后以竹刺龟等口，遂啮竹而放人；艾灸鳖背，灸痛而放口。人被试者皆失魂至死，不平复矣。《朝野佥载》二。

2. []{#唐轶四-李千里-2}
天后中，成王千里将一虎子来宫中养，损一宫人，遂令生饿，数日而死。天后令葬之，其上起塔，设千人供，勒碑号为「虎塔」。至今犹在。《朝野佥载》二。

## 李　泰

1. []{#唐轶四-李泰-1}
见唐太宗[97](#唐轶一-唐太宗-97)。

2. []{#唐轶四-李泰-2}
魏王为巾子向前踣，天下欣欣慕之，名为「魏王踣」。后坐死。《朝野佥载》一。又《广记》一六三引。

## 李　恽

1. []{#唐轶四-李恽-1}
见李元婴[2](#唐轶四-李元婴-2)。

## 李　明

1. []{#唐轶四-李明-1}
周黔府都督谢祐凶险忍毒。则天朝，徙曹王于黔中，祐吓云则天赐自尽，祐亲奉进止，更无别勅。王怖而缢死。后祐于平阁上卧，婢妾十余人同宿，夜不觉刺客截祐首去。后曹王破家簿录事得祐头，漆之，题「谢祐」字，以为秽器。方知王子令刺客杀之。《朝野佥载》二。《金銮密记》（陶本《说郛》四九）。

2. []{#唐轶四-李明-2}
见李元昌[1](#唐轶四-李元昌-1)。

## 李　皋

1. []{#唐轶四-李皋-1}
嗣曹王皋〔有巧思〕，精晓器用。为荆南节度使，有羁旅士人，怀二棬欲求通谒，先启于宾府。观者讶之曰：「岂足尚耶？」士曰：「但启之尚书，当解矣。」及皋见棬，捧而叹曰：「不意今日获逢至宝！」因指其刚匀之状，宾佐唯唯，或腹非之。皋曰：「诸公必未信。」命取食柈，自选其极平者，遂置二棬于柈心，以油注之棬中，棬满而油不浸漏，盖相契无际也。皋曰：「此必开元天宝中供御棬。不然，无以至此。」问其所自，答曰：「某先人在黔中，得于高力士之家。」众方深伏。宾府又潜问客直偿几何，客曰：「不过三五百缗。」及皋遗财帛器皿，其直果称焉。《羯鼓录》 。又《广记》二〇五及一三一引、《御览》五八三引。《唐语林》六。

2. []{#唐轶四-李皋-2}
永平乙亥岁，有说开封人发曹王皐墓，取其石人羊马砖石之属，见其棺宛然，而随手灰灭，无复形骨，但有金器数事。棺前有鋳银盆，广三尺，满盆贮水，中坐玉孩儿，高三尺，水无减耗。则泓师所云「墓中贮玉，则草木温润；贮金多，则草木焦枯」。曹王自贞元之后，历二百岁矣，盆水不减，玉之润也。《录异记》八。又《广记》三九〇引。

## 李　弘

1. []{#唐轶四-李弘-1}
孝敬帝仁孝英果，甚为高宗所钟爱。自升储位，敬礼大臣及儒学之士，未尝有过，天下归心焉。咸亨初，留在京师监国。时关中饥甚，孝敬令取廊下兵士粮视之，见有食榆皮蓬实者，恻然哀之，命家令等给米使足，其仁惠如此。先是义阳、宣城二公主以母得罪，幽于掖庭，垂三十年不嫁。孝敬见之惊悯，遽奏出降。又请以沙苑地分借贫人。诏皆许之。则天大怒，即日以衞士二人配二公主。孝敬因是失爱，遇毒而薨，时年二十四。朝野莫不伤痛。《大唐新语》一二。

## 李　贤

1. []{#唐轶四-李贤-1}
见李泌[10](#唐轶十五-李泌-10)。

## 李　宪

1. []{#唐轶四-李宪-1}
见唐玄宗[148](#唐轶二-唐玄宗-148)。

2. []{#唐轶四-李宪-2}
武惠妃生日，上与诸公主按舞于万岁楼下。上乘步辇，从复道窥见衞士食毕以饼相弃水窦中，上大怒，命高力士杖杀之。上方震怒，左右无敢言者。宁王从容请上曰：「从复道窥见护衞士之有过而杀之，恐人臣不能自安，又失大体。陛下志在勤俭爱物，恶弃于地，奈何性命至重，反轻于残飧乎？」上蹶然大悟，遽命赦之。《明皇杂录》补遗。

3. []{#唐轶四-李宪-3}
见李林甫[6](#唐轶十三-李林甫-6)、[7](#唐轶十三-李林甫-7)。

4. []{#唐轶四-李宪-4}
宁王宪贵盛，宠妓数十人，皆绝艺上色。宅左有卖饼者妻，纤白明媚，王一见注目，厚遗其夫取之，宠惜逾等。环岁，因问之：「汝复忆饼师否？ 」默然不对。王召饼师使见之，其妻注视，双泪垂颊，若不胜情。时王座客十余人，皆当时文士，无不凄异。王命赋诗。王右丞维诗先成：「莫以今时宠，宁忘昔日恩。看花满眼泪，不共楚王言。」《本事诗·情感》。

5. []{#唐轶四-李宪-5}
见李白[18](#唐轶十四-李白-18)。

6. []{#唐轶四-李宪-6}
宁王尝猎于鄠县界，搜林，忽见草中一柜，扃锁甚固，王命发视之，乃一少女也。问其所自，女言姓莫氏，父亦曾作仕，叔伯庄居。昨夜遇光火贼，贼中二人是僧，因劫某至此。动婉含嚬，冶态横生。王惊悦之，乃载以后乘。时慕荦者方生获一熊，置柜中，如旧锁之。时上方求极色，王以莫氏衣冠子女，即日表上之，具其所由。上令充才人。经三日，京兆奏鄠县食店有僧二人，以钱一万，独赁店一日一夜，言作法事，唯舁一柜入店中。夜久，腷膊有声，店户人怪日出不启门，撤户视之，有熊冲人走出，二僧已死，骸骨悉露。上知之，大笑，书报宁王云：「宁哥大能处置此僧也。」莫才人能为秦声，当时号「莫才人啭」焉。《酉阳杂俎》前集一二。又《广记》二三八引。

7. []{#唐轶四-李宪-7}
西凉州俗好音乐，制新曲曰《凉州》，开元中，列上献。上召诸王便殿同观。曲终，诸王贺，舞蹈称善，独宁王不拜。上顾问之，宁王进曰：「此曲虽嘉，臣有闻焉：夫音者，始于宫，散于商，成于角、征、羽，莫不根柢囊橐于宫、商也。斯曲也，宫离而少征，商乱而加暴。臣闻：宫，君也；商，臣也。宫不胜则君势卑，商有余则臣事僭，卑则逼下，僭则犯上。发于忽微，形于音声，播于歌咏，见之于人事。臣恐一日有播越之祸，悖逼之患，莫不兆于斯曲也。」上闻之默然。及安史作乱，华夏鼎沸，所以见宁王审音之妙也。《开天传信记》。又《广记》 二〇四引。《唐语林》三。

8. []{#唐轶四-李宪-8}
见李龟年[5](#唐轶十二-李龟年-5)。

9. []{#唐轶四-李宪-9}
宁王善画马。开元兴庆池南华蕚楼下，壁上有六马衮尘图，内明皇最眷爱玉面花骢，谓无纤悉不备，风鬃雾鬣，信伟如也。后壁唯有五马，其一者失去，信知神妙将变化俱也。《龙城录》上。《异人录》（《类说》一二）。

10. []{#唐轶四-李宪-10}
宁王方集宾客䜩话之际，鬻马牙人曲神奴者，请呈二马焉。宁王即于中堂阅试步骤，毛骨形相，神骏精彩，座客观之，不相上下。宁王顾问神奴曰：「其价几何？」牙人先指曰：「此一千缗。」次指曰：「此五百缗。」宁王忻然谓左右曰：「如言付钱，马送上廐。」宾客莫测其价之悬殊，即共咨询。宁王曰：「诸公未喻，当为验之。」即令鞭辔驰驱，往复数四，笑谓座客曰：「辨其优劣否？」皆曰：「不知。」宁王乃顾千贯者曰：「此马缓急百返，蹄下不起纤埃。」复顾五百缗者曰：「此马往来十过，足下颇生尘埃。以此等衰其价之高下焉。」座客乃伏。《集异记》二。

11. []{#唐轶四-李宪-11}
见唐玄宗[177](#唐轶二-唐玄宗-177)。

12. []{#唐轶四-李宪-12}
宁王骄贵，极于奢侈，每与宾客议论，先含嚼沉麝，方启口发谈，香气喷于席上。《开元天宝遗事》下。

13. []{#唐轶四-李宪-13}
宁王宫中，每夜于帐前罗列木雕矮婢，饰以彩绘，各执华灯，自昏达旦，故目之为「灯婢」。《开元天宝遗事》下。

14. []{#唐轶四-李宪-14}
宁王好声色，有人献烛百炬，似蜡而腻，似脂而硬，不知何物所造也。每至夜筵，宾妓间坐，酒酣作狂，其烛则昏昏然，如物所掩；罢则复明矣，莫测其怪也。《开元天宝遗事》上。

15. []{#唐轶四-李宪-15}
益眼者无如磁石，以为盆枕，可老而不昏。宁王宫中多用之。《丰宁传》（《云仙杂记》八）。

16. []{#唐轶四-李宪-16}
天宝初，宁王日侍，好声乐，风流蕴藉，诸王弗如也。至春时，于后园中，纫红丝为绳，密缀金铃，系于花梢之上，每有乌鹊翔集，则令园吏掣铃索以惊之，盖惜花之故也。诸宫皆效之。《开元天宝遗事》上。

17. []{#唐轶四-李宪-17}
五王宫中，各于庭中竖长竿，挂五色旌于竿头。旌之四垂，缀以小金铃，有声，即使侍从者视旌之所向，可以知四方之风候也。《开元天宝遗事》下。

18. []{#唐轶四-李宪-18}
见唐玄宗[129](#唐轶二-唐玄宗-129)、[130](#唐轶二-唐玄宗-130)、[131](#唐轶二-唐玄宗-131)。
19. []{#唐轶四-李宪-19}
见唐玄宗[129](#唐轶二-唐玄宗-129)、[130](#唐轶二-唐玄宗-130)、[131](#唐轶二-唐玄宗-131)。
20. []{#唐轶四-李宪-20}
见唐玄宗[129](#唐轶二-唐玄宗-129)、[130](#唐轶二-唐玄宗-130)、[131](#唐轶二-唐玄宗-131)。

21. []{#唐轶四-李宪-21}
见李琎[1](#唐轶四-李琎-1)。

## 李　琎

1. []{#唐轶四-李琎-1}
汝阳王琎，宁王长子也。姿容妍美，秀出藩邸，玄宗特钟爱焉，自传授之。又以其聪悟敏慧，妙达音旨，每随游幸，顷刻不舍。琎常戴砑绢帽打曲，上自摘红槿花一朵，置于帽上笪处，二物皆极滑，久之方安。遂奏《舞山香》一曲，而花不坠落。本色所谓定头项，难在不动摇。上大喜笑，赐琎金器一厨，因夸曰：「花奴琎小字。姿质明莹，肌发光细，非人间人，必神仙谪堕也。」宁王谦谢，随而短斥之。上笑曰：「大哥不必过虑，阿瞒自是相师。上于诸亲常自称此号。夫帝王之相，且须有英特越逸之气，不然有深沈包育之度。若花奴，但端秀过人，悉无此相，固无猜也。而又举止淹雅，当更得公卿间令誉耳。」宁王又笑曰：「若如此，臣乃输之。」上笑曰：「若此一条，阿瞒亦输大哥矣。」宁王又谦谢。上笑曰：「阿瞒赢处多，大哥亦不用㧑挹。」众皆欢贺。上性俊迈，酷不好琴，曾听弹琴，正弄未及毕，叱琴者出，曰：「待诏出去！」谓内官曰：「速召花奴将羯鼓来为我解秽！」《羯鼓录》。又《广记》二〇五、《御览》五八三引。《唐语林》四、五。

2. []{#唐轶四-李琎-2}
汝阳王琎取云梦石甃泛春渠以蓄酒，作金银龟鱼浮沉其中，为酌酒具。自称酿王兼曲部尚书。《醉仙图记》（《云仙杂记》二）。

3. []{#唐轶四-李琎-3}
汝阳王琎家有酒法，号《甘露经》，四方风俗、诸家材料，莫不备具。《清异录》下。

## 李　瑀

1. []{#唐轶四-李瑀-1}
汉中王瑀为太常卿。早起朝，闻永兴里人吹笛，问：「是太常乐人否？」曰：「然。」已后因阅乐而挞之，问曰：「何得某日卧吹笛。」又见康昆仑弹琵琶，云：「琵声多，琶声少，亦未可弹五十四丝大弦也。」自下而上谓之琵，自上而下谓之琶。《大唐传载》。又《广记》二〇四、二〇五引。 《唐语林》三。

## 李　㧑

1. []{#唐轶四-李㧑-1}
冷蛇。申王有肉疾，腹垂至骭，每出，则以白练束之。至暑月，常鼾息不可过。玄宗诏南方取冷蛇二条赐之，蛇长数尺，色白，不螫人，执之冷如握冰。申王腹有数约，夏月置于约中，不复觉烦暑。《酉阳杂俎》前集一七。又《广记》四七四引。

2. []{#唐轶四-李㧑-2}
申王有高丽赤鹰，岐王有北山黄鹘，上甚爱之，每弋猎必置之于驾前，帝目之为「决云儿」。《开元天宝遗事》下。郑嵎《津阳门诗》注。《唐语林》五。

3. []{#唐轶四-李㧑-3}
申王亦务奢侈，盖时使之然。每夜宫中与诸王贵戚聚宴，以龙檀木雕成独发童子，衣以绿衣袍，系之束带，使执画烛，列立于宴席之侧，目为「烛奴」。诸宫贵戚之家皆效之。《开元天宝遗事》上。

4. []{#唐轶四-李㧑-4}
申王每醉，即使宫妓将锦彩结一兜子，令宫妓辈抬舁归寝室。本宫呼曰「醉舆」。《开元天宝遗事》上。

5. []{#唐轶四-李㧑-5}
申王每至冬月，有风雪苦寒之际，使宫妓密围于坐侧，以御寒气，自呼为「妓围」。 《开元天宝遗事》上。

6. []{#唐轶四-李㧑-6}
申王谓猪既供湌，不宜处于秽处，乃以氊龛粟粥待之，取其毛刷净，令巧工织壬癸席，滑而且凉。《河东备录》（《云仙杂记》六）。

7. []{#唐轶四-李㧑-7}
见李宪[17](#唐轶四-李宪-17)。

8. []{#唐轶四-李㧑-8}
见唐玄宗[14](#唐轶二-唐玄宗-14)。

## 李　范

1. []{#唐轶四-李范-1}
昔萧武帝博学好古，鸠集图画，令朝臣攻丹青者详其名氏，并定品第，藏于秘府，以备阅翫。及侯景之乱，元帝迁都，而王府图书，悉归荆土。洎周师来伐，帝悉焚之。历周、隋至国朝，重加购募，稍稍复出。无何，遂盈秘府。长安初，张易之奏召天下名工修葺图画，潜以同色故帛，令各推所长，共成一事，仍旧缥轴，不得而别也。因而窃换。张氏诛后，为少保薛稷所收。稷败后，悉入岐王。初不奏闻，窃有所虑，因又焚之。于是图画奇迹，荡然无遗矣。《谭宾录》（《广记》二一四）。《书小史》二。

2. []{#唐轶四-李范-2}
王右军《告誓文》，今之所传，即其藳草，不具年月日朔。其真本云：「维永和十年三月癸卯朔九日辛亥。」而书亦真小。开元初年，润州江宁县瓦官寺修讲堂，匠人于鸱吻内竹筒中得之，与一沙门。至八年，县丞李延业求得，上岐王，岐王以献帝，便留不出。或云：后却借岐王。十二年王家失火，图书悉为煨烬，此书亦见焚云。《隋唐嘉话》下。又《广记》二〇九引作《国史异纂》。今本《刘宾客嘉话录》亦载此条，唐阑考为误入。

3. []{#唐轶四-李范-3}
见李㧑2。

4. []{#唐轶四-李范-4}
岐王有玉鞍一面，每至冬月则用之，虽天气严寒，则在此鞍上坐，如温火之气。《开元天宝遗事》下。

5. []{#唐轶四-李范-5}
岐王少惑女色，每至冬寒手冷，不近于火，惟于妙妓怀中揣其肌肤，称为暖手，当日如是。《开元天宝遗事》上。

6. []{#唐轶四-李范-6}
岐王宫中于竹林内悬碎玉片子，每夜闻玉片子相触之声，即知有风，号为「占风铎」。《开元天宝遗事》下。

7. []{#唐轶四-李范-7}
见李宪[17](#唐轶四-李宪-17)。

8. []{#唐轶四-李范-8}
见王维[1](#唐轶十三-王维-1)。

## 李　业

1. []{#唐轶四-李业-1}
薛王业母早亡，为贤妃亲自鞠养。开元初，业迎贤妃归私第，以申供养。业同母妹淮阳、凉阳二公主亦早亡，业抚爱其子如己子。玄宗以业孝友，特加亲爱。尝疾，上亲为祈祷，及瘳，幸其第，置酒宴乐，更为初生之懽。因赋诗曰：「昔见漳滨卧，言将人事违。今逢庆诞日，犹谓学仙归。棠棣花重鸰，鸰原鸟再飞。」其恩遇如此。《大唐新语》六。

2. []{#唐轶四-李业-2}
见李龟年[5](#唐轶十二-李龟年-5)。

3. []{#唐轶四-李业-3}
见李宪[17](#唐轶四-李宪-17)。

## 李　瑁

1. []{#唐轶四-李瑁-1}
开元十五年五月，庆王潭等加都督事，玄宗以永王已下幼，不令于殿庭列谢。时寿王年八岁，请从诸兄行事，拜舞如法，上特异之。《唐书》（《广卓异记》二）。

## 李　裕

1. []{#唐轶四-李裕-1}
辉王嗣位社，宴德王裕已下诸王子孙，并密为全忠所害。德王，帝之兄，曾册皇太子，刘季述等废昭宗，册为皇帝，季述等伏诛，令归少阳院。全忠以德王眉目疏秀，春秋渐盛，全忠恶之。请崔胤密启云：「太子曾窃宝位。大义灭亲。」昭宗不纳。一日驾幸福先寺，谓枢密使蒋玄晖曰：「德王，吾之爱子，何故频令吾废之，又欲杀之？」言讫泪下，因啮其中指血流。全忠闻之。宴罢，尽杀之。《北梦琐言》一五。

## 李戒丕

1. []{#唐轶四-李戒丕-1}
见后唐武皇[5](#唐轶三十一-后唐武皇-5)。

## 平阳公主

1. []{#唐轶四-平阳公主-1}
平阳公主闻高祖起义太原，乃于鄠司竹园招集亡命以迎军，时谓之娘子兵。《隋唐嘉话》上。《南部新书》丙。

2. []{#唐轶四-平阳公主-2}
唐高祖起义并州，第三女柴绍妻聚兵鄠、杜间，以应高祖。高祖登位后，封平阳公主。号娘子军，克著勋绩。获封邑不因夫子者，葬用卤簿，自此始。《独异志》下。

3. []{#唐轶四-平阳公主-3}
见尉迟乙僧[3](#唐轶六-尉迟乙僧-3)。

## 丹阳公主

1. []{#唐轶四-丹阳公主-1}
见唐太宗[121](#唐轶一-唐太宗-121)。

## 太平公主

1. []{#唐轶四-太平公主-1}
太平公主之出降薛绍也，燎炬列焰，槐树多死。永隆二年七月也。《南部新书》辛。

2. []{#唐轶四-太平公主-2}
万年县门，宇文恺所造。高宗末，太平公主出降，于县廨为婚第，以县门窄隘，欲毁之。高宗𠡠曰：其宇文恺所作，不须坼，于他所开门。遂存。《西京新记》（《御览》一八三）

3. []{#唐轶四-太平公主-3}
太平公主沉断有谋，则天爱其类己。诛二张，灭韦氏，咸赖其力焉。睿宗朝，军国大事皆令宰相就宅咨决，然后以闻。睿宗与群臣呼公主为太平，玄宗为三郎。凡所奏请，必问曰：「与三郎商量未？」其见重如此。其宰相有七，四出其门。玄宗孤立而无援。及窦怀贞等诛，乃遁于山寺，俄赐自尽。《大唐新语》九。　　案：《通鉴》二〇九亦载此事，睿宗问语作「上辄问：『尝与太平议否？』又问：『与三郎议否？』」于义较长。

4. []{#唐轶四-太平公主-4}
见唐睿宗[7](#唐轶二-唐睿宗-7)。

5. []{#唐轶四-太平公主-5}
太平公主于京西市掘池，赎水族之生者置其中，谓之放生池。《隋唐嘉话》下。

6. []{#唐轶四-太平公主-6}
合乌鸡药，是七月七日取乌鸡血，和三月三日桃花末，涂面及遍身，三二日肌白如玉。此是太平公主法，曾试有効。《韦氏月录》（《御览》三一 ）。

## 宜城公主

1. []{#唐轶四-宜城公主-1}
唐宜城公主驸马裴巽有外宠一人，公主遣阉人执之，截其耳鼻，剥其阴皮漫驸马面上，并截其发，令厅上判事，集僚吏共观之。驸马、公主一时皆被奏降，公主为郡主，驸马左迁也。《朝野佥载》（张本《说郛》二）。

## 长宁公主

1. []{#唐轶四-长宁公主-1}
崇仁坊西南隅，长宁公主宅。既承恩，盛加雕饰，朱楼绮阁，一时胜绝。又有山池别院，山谷亏蔽，势若自然。中宗及韦庶人数游于此第，留连弥日，赋诗饮宴。上官昭容操翰于亭子柱上写之。韦氏败，公主随夫为外官，初欲出卖木石，当二千万，山池别馆仍不为数。遂奏为观，请以中宗号为名。词人名士竞入游赏。《两京记》（《御览》一八〇）。

## 安乐公主

1. []{#唐轶四-安乐公主-1}
安乐公主私请废皇太子而立己为皇太女，帝以问魏元忠，元忠曰：「皇太子国之储君，生人之本，今既无罪，岂得辄有动摇，欲以公主为皇太女，驸马复若为名号？天下必甚怪愕，恐非公主自安之道。」公主知之，乃奏曰：「元忠山东木强田舍汉，岂知与论国家权宜盛事、仪注好恶！阿母子尚自为天子，况儿是公主，作皇太女，有何不可！ 」《统纪》（《通鉴考异》一二）。

2. []{#唐轶四-安乐公主-2}
神龙中，安乐公主西庄在延平门外二十里。司农卿赵履温种殖，将作大匠杨务廉引流凿沼，延袤十数里，时号定昆池。《景龙文馆记》（陶本《说郛》四六）。

3. []{#唐轶四-安乐公主-3}
安乐公主改为悖逆庶人。夺百姓庄园，造定昆池四十九里，直抵南山，拟昆明池。累石为山，以象华岳，引水为涧，以象天津。飞阁步簷，斜桥磴道，衣以锦绣，画以丹青，饰以金银，莹以珠玉。又为九曲流杯池，作石莲花台，泉于台中流出，穷天下之壮丽。悖逆之败，配入司农，每日士女游观，车马填噎。奉敕，辄到者官人解见任，凡人决一顿，乃止。《朝野佥载》三。又《广记》二三六引。

4. []{#唐轶四-安乐公主-4}
见李日知[3](#唐轶十-李日知-3)。

5. []{#唐轶四-安乐公主-5}
洛州昭成佛寺有安乐公主造百宝香炉，高三尺，开四门，绛桥勾栏，花草、飞禽、走兽，诸天妓乐，麒麟、鸾凤、白鹤、飞仙，丝来线去，鬼出神入，隐起钑镂，窈窕便娟。真珠、玛瑙、瑠璃、琥珀、玻瓈、珊瑚、璖、琬琰，一切宝贝，用钱三万，府库之物，尽于是矣。《朝野佥载》三。又《广记》二三六引。

6. []{#唐轶四-安乐公主-6}
安乐有织成裙，直钱一亿，花卉鸟兽皆如粟粒，正视旁视，日月影中，各为一色。《续世说》九。

7. []{#唐轶四-安乐公主-7}
安乐公主造百鸟毛裙，以后百官、百姓家效之，山林奇禽异兽，搜山荡谷，扫地无遗，至于网罗杀获无数。开元中，禁宝器于殿前，禁人服珠玉、金银、罗绮之物，于是采捕乃止。《朝野佥载》三。又《广记》二三六引。

8. []{#唐轶四-安乐公主-8}
晋谢灵运须美，临刑，施为南海祗洹寺维摩诘须。寺人宝惜，初不亏损。中宗朝，安乐公主五日鬭百草，欲广其物色，令驰驿取之。又恐为他人所得，因剪弃其余，遂绝。《隋唐嘉话》下。又《云仙杂记》九、《广记》四〇五引作《国史异纂》。　案：今本《刘宾客嘉话录》亦载此条，唐兰考为误入。

9. []{#唐轶四-安乐公主-9}
景龙年，安乐公主于洛州道光坊造安乐寺，用钱数百万。童谣曰：「可怜安乐寺，了了树头悬。」后诛逆韦，并杀安乐，斩首悬于竿上，改为悖逆庶人。《朝野佥载》一。

## 永穆公主

1. []{#唐轶四-永穆公主-1}
见王𫟹3。

## 寿安公主

1. []{#唐轶四-寿安公主-1}
见唐玄宗[140](#唐轶二-唐玄宗-140)。

## 和政公主

1. []{#唐轶四-和政公主-1}
和政公主，肃宗第三女也。降柳潭，肃宗宴于宫中。女优有弄假官戏，其绿衣秉简者，谓之参军桩。天宝末，蕃将阿布思伏法。其妻配掖庭，善为优，因使隶乐工。是日遂为假官之长，所为桩者，上及侍宴者笑乐。公主独俛首嚬眉不视，上问其故，公主遂谏曰：「禁中侍女不少，何必须得此人？使阿布思真逆人也，其妻亦同刑人，不合近至尊之座。若果冤横，又岂忍使其妻与群优杂处为笑谑之具哉？妾虽至愚，深以为不可。」上亦悯恻，遂罢戏，而免阿布思之妻。由是贤重公主。公主即柳晟之母。《因话录》一。又《广记》二七一引。《唐语林》四。

## 岐阳公主

1. []{#唐轶四-岐阳公主-1}
宪宗以杜悰尚岐阳公主。公主有贤行，杜氏大族，尊行不啻数十人，公主卑委怡顺，一同家人礼度，二十余年，人未尝以丝发间指为贵骄。始至，则与悰谋曰：上所赐奴婢，卒不肯穷屈，奏请纳之，悉自市寒贱可制者。自是闺门落然不闻人声。《续世说》八。

2. []{#唐轶四-岐阳公主-2}
见李宣古[1](#唐轶二十三-李宣古-1)。

## 安平公主

1. []{#唐轶四-安平公主-1}
刘异将赴镇，安平入辞，以异姬人从。安平左右皆宫人，上（今案：指唐宣宗）尽记之，忽见别姬，问安平曰：「此谁也？」安平曰：「刘郎声音人。」俗呼如此。上悦安平不妬，喜形于色，顾左右曰：「便令作主人，不令与宫娃同处。」上之甄别防闲，纤微不遗如此。《东观奏记》上。《唐语林校证》四。

## 万寿公主

1. []{#唐轶四-万寿公主-1}
见唐宣宗[17](#唐轶三-唐宣宗-17)、[18](#唐轶三-唐宣宗-18)、[19](#唐轶三-唐宣宗-19)、[20](#唐轶三-唐宣宗-20)、[21](#唐轶三-唐宣宗-21)、[22](#唐轶三-唐宣宗-22)、[23](#唐轶三-唐宣宗-23)、[24](#唐轶三-唐宣宗-24)、[25](#唐轶三-唐宣宗-25)、[26](#唐轶三-唐宣宗-26)、[27](#唐轶三-唐宣宗-27)、[28](#唐轶三-唐宣宗-28)、[29](#唐轶三-唐宣宗-29)。
2. []{#唐轶四-万寿公主-2}
见唐宣宗[17](#唐轶三-唐宣宗-17)、[18](#唐轶三-唐宣宗-18)、[19](#唐轶三-唐宣宗-19)、[20](#唐轶三-唐宣宗-20)、[21](#唐轶三-唐宣宗-21)、[22](#唐轶三-唐宣宗-22)、[23](#唐轶三-唐宣宗-23)、[24](#唐轶三-唐宣宗-24)、[25](#唐轶三-唐宣宗-25)、[26](#唐轶三-唐宣宗-26)、[27](#唐轶三-唐宣宗-27)、[28](#唐轶三-唐宣宗-28)、[29](#唐轶三-唐宣宗-29)。
3. []{#唐轶四-万寿公主-3}
见唐宣宗[17](#唐轶三-唐宣宗-17)、[18](#唐轶三-唐宣宗-18)、[19](#唐轶三-唐宣宗-19)、[20](#唐轶三-唐宣宗-20)、[21](#唐轶三-唐宣宗-21)、[22](#唐轶三-唐宣宗-22)、[23](#唐轶三-唐宣宗-23)、[24](#唐轶三-唐宣宗-24)、[25](#唐轶三-唐宣宗-25)、[26](#唐轶三-唐宣宗-26)、[27](#唐轶三-唐宣宗-27)、[28](#唐轶三-唐宣宗-28)、[29](#唐轶三-唐宣宗-29)。

## 永福公主

1. []{#唐轶四-永福公主-1}
见唐宣宗[48](#唐轶三-唐宣宗-48)。

## 广德公主

1. []{#唐轶四-广德公主-1}
见唐宣宗[48](#唐轶三-唐宣宗-48)。

2. []{#唐轶四-广德公主-2}
绅子弟皆怯于尚公主。盖以帝戚强盛，公主自置群僚，以至庄宅库轝尽多主吏，宅中各有院落，聚会不同。公主多亲戚聚宴，或出盘游，驸马不得与之相见，凡出入间婢仆不敢顾盼，公主即恣行所为，往往数朝不一相见。唯于琮相国所尚广德公主，即贤和不同，乃懿皇亲妹。于琮遭韦、路所逐，同到昭州。于公累起，被中官赐药酒。公主诟骂，夺而掷之。常持于公手执公腰带而坐。凡所经历，州郡官吏不敢参迎，道途肩舁，相对而行。果寻被诏却还辇毂，授太子少傅，次除右仆射，所谓公主之力也。《中朝故事》。

3. []{#唐轶四-广德公主-3}
见于棁[1](#唐轶二十八-于棁-1)。

## 同昌公主

1. []{#唐轶四-同昌公主-1}
见唐懿宗[6](#唐轶四-唐懿宗-6)、[7](#唐轶四-唐懿宗-7)。
2. []{#唐轶四-同昌公主-2}
见唐懿宗[6](#唐轶四-唐懿宗-6)、[7](#唐轶四-唐懿宗-7)。

3. []{#唐轶四-同昌公主-3}
见唐昭宗[29](#唐轶四-唐昭宗-29)。

# 唐人轶事汇编卷五

## 李　密

1. []{#唐轶五-李密-1}
隋李密，蒲山公宽之子也。初授亲衞大都督，非其所好，称疾而归。大业中，佐杨玄感起兵，及玄感败，密间行入关，亡抵平原。贼帅郝孝德不礼之，遭饥馑，至削树皮而食。乃诣睢阳，舍于村中，变名姓称刘知远，聚徒教授。经数月，不得志，乃为五言诗曰：「金风飏秋节，玉露凋晚林。此夕穷途士，郁陶伤寸心。眺听良多感，慷慨独霑襟。霑襟何所为，怅然怀古意。秦俗犹未平，汉道将何冀。樊哙市井屠，萧何刀笔吏。一朝时运合，万古传名谥。寄言世上雄，虚生真可愧。」诗成，泣下数行。羲宁元年，密僭据洛口，会群盗百万，筑坛称魏公。建元二年，密自巩洛鼓行伐隋。兵败归唐，授光禄卿。《河洛记》（《广记》二〇〇）。 《容斋四笔》一一引。

2. []{#唐轶五-李密-2}
隋大业十三年二月，李密于巩县南设坛，刑白马祭天，称魏公，置僚佐，改元。升坛时，黑风从西北暴至，吹密衣冠及左右僚属，皆倒于坛下。沙尘暗天，咫尺不相见，良久乃息。贼军恶之。俄而密败。《广古今五行记》（《广记》三九六）。《古今五行志》（《御览》八七六）。

3. []{#唐轶五-李密-3}
隋李密既会众，屯洛口，设坛，大张旌旗，告天即公位。其夜，狐狸鸣于坛侧。翌日，临行事，大风四起，飞沙拔木，旗竿有折者。其后果败。《感定录》（《广记》一四二）。

4. []{#唐轶五-李密-4}
唐高祖报李密书曰：「天生蒸人，必有司牧。当今为牧，非子而谁！老夫年余知命，愿不及此，欣戴大弟，攀鳞附翼。唯冀早膺图箓，以宁兆庶。宗盟之长，属籍见容，复封于唐，斯荣足矣。殪商辛于牧野，所不忍言；执子婴于咸阳，非敢闻命。」密得书甚悦，示其部下曰：「唐公见推，天下不足可定。」后密兵败，王伯当保河阳，密以轻骑归之，谓伯当曰：「兵败矣。久苦诸君，我今自刎，请以谢众。」伯当抱密号叫。密复曰：「诸公幸不相弃，当共归关中。密身虽媿无功，诸君必保富贵。」伯当赞其计。从入关者尚二万人。高祖遣使迎劳，相望于道。密大喜，谓其徒曰：「吾虽举事不成，而恩结百姓，山东连城数百，知吾至，尽当归唐。比于窦融，勋亦不细，岂不以一台司见处乎？」及至京，礼数益薄，执政者又来求财，意甚不平。寻拜光禄卿，封邢国公。未几，闻其所部将帅皆不附世充，高祖复使密领本兵往黎阳，招其将士故时者，以经略王充。王伯当为左武衞，亦令副密。行至桃林，高祖复征之。密惧，谋叛，伯当止密，不从。密据桃林县城，驱掠畜产，直趋南山，乘险而东。遣人使告张善相，令应接。时史万宝留镇熊州，遣盛彦师率步骑数十追蹑，至陆浑县南七十里，彦师伏兵山谷，密军半度，横出击之，遂斩密，年三十七。时徐𪟝在黎阳，为密坚守，高祖遣使将密首以招之。𪟝发丧行服，备君臣之礼，表请收葬，大具威仪，三军皆缟素，葬于黎阳山南五里。故人哭之，多有呕血者。《谭宾录》（《广记》一八九）。

5. []{#唐轶五-李密-5}
李密归国，封邢国公，后至桃林渡，叛，上遣兵征之，至陆浑，乃斩于邢公山下。先是，山之侧有乱石纵横，颇妨行李，时人谓之邢公扼，密果死于此。《洛中纪异录》（张本《说郛》二〇、陶本《说郛》四九）。

6. []{#唐轶五-李密-6}
见韩定辞[1](#唐轶三十-韩定辞-1)。

## 单雄信

1. []{#唐轶五-单雄信-1}
单雄信幼时，学堂前植一枣树，至年十八，伐为鎗，长丈七尺，拱围不合。刃重七十斤，号为寒骨白。尝与秦王卒相遇，秦王以大白羽射中刃，火出，因为尉迟敬德拉折。《酉阳杂俎》前集一二。

2. []{#唐轶五-单雄信-2}
见李𪟝5。

## 王世充

1. []{#唐轶五-王世充-1}
世充先于众中觅得一人眉目状似李密者，阴畜之而不令出。师至偃师城下，与李密未大相接，遽令数十骑驰将所畜人头来，云杀得李密。充佯不信，遣众共看，咸言是密头也。遂于城下勒兵，掷头与城中人，城中人亦言是密头也，遂以城降。《隋季革命记》（《通鉴考异》九）。

## 高开道

1. []{#唐轶五-高开道-1}
高开道作乱幽州，矢陷其颊，召医使出之，对以镞深不可出，则俾斩之。又召一人，如前对，则又斩之。又召一人如前，曰：「可出，然王须忍痛。」因铍面凿骨，置楔于其间，骨裂开寸余，抽出箭镞。开道奏伎进膳不辍。《隋唐嘉话》中。《独异志》（《广记》一九一）。

## 刘黑闼

1. []{#唐轶五-刘黑闼-1}
隋末，刘黑闼据有数州，纵其威虐，合意者厚加赏赐，违意者即被屠割。尝闲暇，访得解嘲人，召入庭前立。须臾，水恶鸟飞过，命嘲之，即云：「水恶鸟，头如镰尾如凿，河里搦鱼无僻错。」大悦。又令嘲骆驼，嘲曰：「骆驼，项曲绿，蹄被他，负物多。」因大笑，赐绢五十疋。拜毕，左膊上负绢走出，未至戟门，倒卧不起。黑闼令问：「何意倒地？」答云：「为是偏檐。」更命五十屯绵，置右膊将去，令明日更来。及还村，路逢一知识，问云：「在何处得此绵绢？」具说其事。乃乞诵此嘲语，并问倒地之由，大喜而归，语其妇曰：「我明日定得绵绢。」及晓即诣门，言极善解嘲。黑闼大喜，令引之。适尾一猕猴在庭，命嘲之，即曰：「狝猴，头如镰尾如凿。河里搦鱼无僻错。」黑闼已怪，犹未之责。又一鸱飞度，复令嘲之，又云：「老鸱，项曲绿，蹄被他，负物多。」于是大怒，令割一耳。走出至庭，又即倒地，令问之，又云：「偏檐。」复令割一耳。还家，妇迎问：「绵绢何？」答云：「绵绢，割两耳，只有面」。《启颜录》（《广记》二五三）。

2. []{#唐轶五-刘黑闼-2}
刘黑闼走至深州，崔元𢙏为伪深州总管，黑闼欲至，城中陈列三千余兵，拟纳黑闼，据城拒守，北勾突厥。城人诸葛德威为车骑，领当城之兵。有张善护者，先任郷长，来就军中，语三五少年曰：「可捉黑闼以取富贵，今若不捉，在后终是扰乱山东，废我等作生活。」诸少年咸云：「非诸葛车骑不可。」善护知德威非得酒食不肯出师，乃于家宰一肥猪，出酒一石，延德威而语之；德威许诺。黑闼至，元𢙏乃请之入城而不许，唯就市中遣铺设而坐食。元𢙏请以城中兵呈阅，言并精锐，必堪拒守，黑闼食而许之。元𢙏乃召兵以呈之，德威以前领健卒出，即就市中擒黑闼，送于洺州皇太子所。元𢙏与男野久奔突厥。斩黑闼于洺州城西。《革命记》（《通鉴考异》九）。

3. []{#唐轶五-刘黑闼-3}
刘黑闼败，斩于洺州，临刑叹曰：「我幸在家鉏菜，为高雅贤辈所误，以至于此。」《续世说》七。

## 朱　粲

1. []{#唐轶五-朱粲-1}
隋末荒乱，狂贼朱粲起于襄、邓间。岁饥，米斛万钱，亦无得处，人民相食。粲乃驱男女小大仰一大铜钟，可二百石，煮人肉以𫗪贼。生灵歼于此矣。《朝野佥载》二。

## 杜伏威

1. []{#唐轶五-杜伏威-1}
隋炀帝无道，杜伏威以齐州叛。炀帝遣陈棱击之。棱下偏裨射中伏威额，伏威怒曰：「不杀射我者，终不拔此箭。」由是奋击而入，获所射者，乃令拔箭，毕，然后斩其首，携入棱军中。棱遂大败。《独异志》下。又《广记》一九一引。

## 阚　棱

1. []{#唐轶五-阚棱-1}
唐初有阚棱者，善用长刀。刀长丈余，每下刀，毙数人，莫有嗣者。《独异志》下。

## 刘文静

1. []{#唐轶五-刘文静-1}
见唐太宗[2](#唐轶一-唐太宗-2)。

2. []{#唐轶五-刘文静-2}
刘文静者为晋阳令，坐与李密连姻，隋炀帝系于郡狱。太宗以文静可与谋议，入禁所视之，文静大喜曰：「天下大乱，非汤、武、高、光之才，不能定也。」太宗曰：「卿安知无人？禁所非儿女之情相忧而已，故来与君图举大计。」文静曰：「乘虚入关，号令天下，不盈半岁，帝业可成。」太宗笑曰：「君言正合人意。」后使于突厥，文静谓曰：「愿与可汗兵马同入京师，人众土地入唐公，财帛金宝入突厥。」即遣骑二千，随文静而至。高祖每引重臣同座共食，文静奏曰：「宸极位尊，帝座严重。乃使太阳俯同万物，臣下震恐，无以措身。」《谭宾录》（《广记》一八九）。

## 裴　寂

1. []{#唐轶五-裴寂-1}
高祖呼裴寂为裴三。《唐摭言》一五。

2. []{#唐轶五-裴寂-2}
见唐高祖[14](#唐轶一-唐高祖-14)。

## 王远知

1. []{#唐轶五-王远知-1}
道士王远知，本瑯琊人也。父昙选，除扬州刺史。远知母，驾部郎中丁超女也，常梦彩云灵凤集其身上，因而有娠，又闻腹中声。沙门宝诰谓昙选曰：「生子当为神仙宗伯。」远知少聪敏，博综群书。初入茅山，师事陶弘景，传其道法。及隋炀帝为晋王，镇扬州，起玉清玄坛，邀远知主之。使王子相、柳顾言相次召之。远知遂来谒见，斯须而须发变白，晋王惧而遣之，少选又复其奋。唐高祖之龙潜，远知尝密陈符命。武德中，秦王世民与幕属房玄龄微服以谒远知，远知迎谓曰：「此中有圣人，得非秦王乎。」太宗因以实告。远知曰：「方作太平天子，愿自爱也。」太宗登极，将加重位，固请归山。贞观九年，润州茅山置太平观，并度二七人，降玺书慰勉之。后谓弟子潘师正曰：「见仙格，以吾小时误损一童子吻，不得白日升天。今见召为少室山伯，将行在即。」翌日，沐浴加冠衣，焚香而卒。年一百二十六岁，谥曰升玄先生云。《谈宾录》（《广记》二三）。

2. []{#唐轶五-王远知-2}
道士王远知，师梁陶先生传符箓。太宗潜龙时，与房玄龄往谒，远知指秦王曰：「上应天命，下济苍生。」指玄龄曰：「圣君之辅也。」寻入少室山，年一百二十六岁。临终语子绍业曰：「汝年六十五，当谒金阙圣后。七十当逢玄女神君。」绍业以其言奏之。至年六十五，遇高宗垂拱初年，七十遇天后临朝。召见，加赠远知金紫光禄大夫。其预知如此。《唐书》（《广卓异记》二〇）。

## 窦　轨

1. []{#唐轶五-窦轨-1}
见袁天纲[1](#唐轶五-袁天纲-1)。

2. []{#唐轶五-窦轨-2}
唐洛州都督酂国公窦轨，太穆皇后三从兄，性刚严好杀。为益州行台仆射，多杀将士，又害行台尚书韦云起。贞观二年，在洛病甚，忽言有人饷我瓜来。左右报之：「冬月无瓜。」轨曰：「一盘好瓜，何谓无耶？」既而惊视曰：「非瓜，并是人头。」轨曰：「从我偿命。」又曰：「扶我起见韦尚书。」言毕而薨。《广记》一二六。《成都记》（《乐善录》三）。

## 武士彟

1. []{#唐轶五-武士彟-1}
唐武士彟，太原文水县人。微时，与邑人许文宝以鬻材为事。常聚材木数万茎，一旦化为丛林森茂，因致大富。士彟与文宝读书林下，自称为厚材，文宝自称枯木，私言必当大贵。及高祖起义兵，以铠胄从入关。故郷人云：「士彟以鬻材之故，果逢构夏之秋。」及士彟贵达，文宝依之，位终刺史。《太原事迹》（《广记》一三七）。

2. []{#唐轶五-武士彟-2}
见唐高祖[9](#唐轶一-唐高祖-9)。

## 刘义节

1. []{#唐轶五-刘义节-1}
刘龙后名义节。武德初，进计于高祖曰：「今义师数万，并在京师。樵薪贵而布帛贱，若采街衢及苑中树木作樵，以易帛，岁取数十万匹。又藏内缯绢，每匹皆有余轴之饶，使截剩物，以供杂费，动盈万段矣。」高祖并从之。《谭宾录》（《广记》四九三）。

## 公孙武达

1. []{#唐轶五-公孙武达-1}
唐左武衞大将军公孙武达有膂力。尝遇贼，尽劫其衣物，逼武达索靴。武达授足与之，贼俯就引靴，武达殴之，死于手下，以其兵仗御余寇，获免。《谭宾录》（《太平广记》一九一）。

## 刘　感

1. []{#唐轶五-刘感-1}
刘感镇泾州，为薛仁杲所围，感孤城自守。后督众出战，因为贼所擒。仁杲令感语城中曰：「援军已大败，宜且出降，以全家室。」感伪许之，及到城下，大呼曰：「逆贼饥饿，败在朝夕。秦王率十万众，四面俱集，城中勿忧，各宜自勉，以全忠节。」仁杲埋感脚至膝，射而杀之。垂死，声色愈厉。高祖遂追封平城郡公，谥曰忠壮。《大唐新语》五。

## 常　达

1. []{#唐轶五-常达-1}
常达为陇州刺史，为薛举将仵政所执以见举，达词色不屈，举指其妻谓达：「且识皇后否？」达曰：「只是瘿老妪，何足可识！」举奇而宥之。有奴贼帅张贵问达曰：「汝识我？ 」达曰：「汝逃奴耶！」瞋目视之。大怒，将杀达，人救获免。及贼平，高祖谓达曰：「卿之忠节，便可求之古人。」诏令狐德棻曰：「刘感、常达，当须载之史策。」后复拜陇州刺史。《大唐新语》五。

## 李玄通

1. []{#唐轶五-李玄通-1}
李玄通刺定州，为刘黑闼所获，重其才，欲以为将，叹曰：「吾荷朝恩，作藩东夏，孤城无援，遂陷虏庭。当守臣节，以忠报国，岂能降志，辄受贼官。」拒而不受。故吏有以酒食餽者，玄通曰：「诸君哀吾辱，故以酒食宽慰，吾当为君一醉。」谓守者曰：「吾能舞剑，可借吾刀。」守者与之。曲终，太息曰：「大丈夫受国恩，镇抚方面，不能保全所守，亦何面目视息哉！」以刀溃腹而死。高祖为之流涕，以其子为将军。《大唐新语》五。

## 温大雅

1. []{#唐轶五-温大雅-1}
温大雅，武德中为黄门侍郎，弟彦博为中书侍郎。高祖曰：「我起义晋阳，为卿一门耳。」后弟大有又除中书侍郎。《南部新书》甲。

## 温彦博

1. []{#唐轶五-温彦博-1}
见裴略[1](#唐轶六-裴略-1)。

2. []{#唐轶五-温彦博-2}
见李靖[6](#唐轶五-李靖-6)。

3. []{#唐轶五-温彦博-3}
温彦博为尚书右仆射，家贫无正寝，及薨，殡于旁室。太宗闻而嗟叹，遽命所司为造，当厚加赙赠。《贞观政要》六。

## 屈突仲通

1. []{#唐轶五-屈突仲通-1}
屈突仲通，隋炀帝所任，留镇长安。义师既济河，通将兵至潼关以御义师，遂为刘文静所败。通至归东都，不顾家属，文静遣通子寿往喻之，通曰：「昔与汝为父子，今为仇雠。」命左右射之。乃下马东向哭曰：「臣力屈兵散，不负陛下，天地鬼神，照臣此心。」洎见高祖，高祖曰：「何见之晚也？」通泣曰：「不能尽人臣之节，于此奉见，为本朝之辱，以愧相王。」高祖曰：「忠臣也。」以为兵部尚书。《大唐新语》五。

2. []{#唐轶五-屈突仲通-2}
高祖命屈突仲通副太宗讨王世充，时通二子俱在充所，高祖谓通曰：「东征之事，今且相属，其如两子何？」通对曰：「臣以朽老，诚不足当重任；但自惟畴昔就执事，岂以两儿为念。两儿若死，自是其命，终不以私害公也。」高祖叹息曰：「徇义之夫，一至于此，可尚也。」《大唐新语》五。

## 陈叔达

1. []{#唐轶五-陈叔达-1}
陈叔达：高祖尝宴侍臣，菓有蒲萄，叔达为侍中，执而不食。问其故，对曰：「臣母患口干，求之不得。」高祖曰：「卿有母遗乎？」遂呜咽流涕。后赐帛百疋，以市甘珍。《大唐新语》五。《南部新书》戊。

## 萧　瑀

1. []{#唐轶五-萧瑀-1}
高祖呼萧瑀为「萧郎」。《唐摭言》一五。

2. []{#唐轶五-萧瑀-2}
唐萧瑀尝因内䜩，上曰：「自知一座最贵者，先把酒。」时长孙无忌、房玄龄等相顾未言，瑀引手取杯。帝问曰：「卿有何说？」瑀曰：「臣是梁朝天子儿，隋朝皇后弟，尚书左仆射，天子亲家翁。」太宗抚掌，极欢而罢。《独异志》上。《唐书》（《广卓异记》九）。《群居解颐》（张本《说郛》三二、 陶本《说郛》二四）。

3. []{#唐轶五-萧瑀-3}
唐宋国公瑀不解射，九月九日赐射，瑀箭俱不着垛，一无所获。欧阳询咏之曰：「急风吹缓箭，弱手驭强弓。欲高翻复下，应西还又东。十回俱着地，两手并擎空。借问谁为此，只应是宋公。」萧瑀封宋国公。后帝见此诗，谓瑀曰：「此乃四十字章疏也。」由是与询有隙。《诗话总龟》前集三九。 《广记》二五四引《启颜录》稍略。

4. []{#唐轶五-萧瑀-4}
贞观九年，萧瑀为尚书左仆射。尝因宴集，太宗谓房玄龄曰：「武德六年已后，太上皇有废立之心，我当此日，不为兄弟所容，实有功高不赏之惧。萧瑀不可以厚利诱之，不可以刑戳惧之，真社稷臣也。」乃赐诗曰：「疾风知劲草，板荡识诚臣。」瑀拜谢曰：「臣特蒙诫训，许臣以忠谅，虽死之日，犹生之年。」《贞观政要》五。《大唐新语》五。

5. []{#唐轶五-萧瑀-5}
萧氏登三事者，多于他族。首于瑀，嵩、华、俛、倣、寘、遘、颀次之。《南部新书》一二。

## 封德彝

1. []{#唐轶五-封德彝-1}
封德彝在隋，见重于杨素，素乃以从妹妻之。隋文帝令素造仁智宫，引德彝为土工监。宫成，文帝大怒曰：「杨素竭百姓之力，雕饰离宫，为吾结怨于天下！ 」素惶恐，虑得罪。德彝曰：「公勿忧，待皇后至，必有恩赏。」明日，果召素，良久方入对，独孤皇后劳之曰：「大用意，知吾夫妻年老，无以娱心，盛饰此宫室，岂非孝顺。」赏赉甚厚。素退问德彝曰：「卿何以知之？」对曰：「至尊性俭，虽见而怒，然雅听后言。妇人唯丽是好，后心既悦，圣虑必移，所以知耳。」素叹曰：「揣摩之才，非吾所及也！」素时勋略在位，下唯激赏德彝，抚其床曰：「封郎后时必据吾座。」后素南征，泊海曲。素夜召之，德彝落海，人救而免，乃易衣见素，深加嗟赏，亟荐用焉。《大唐新语》六。

2. []{#唐轶五-封德彝-2}
封德彝之少也，仆射杨素见而奇之，遂妻以姪女。常抚座曰：「封郎必居此坐。」后讨辽东，封公船没，众皆谓死，杨素曰：「封郎当得仆射，此必未死。」使人求之。公抱得一板，没于大海中，力尽欲放之，忽忆杨公之言，复勉力持之，胸前为板所摩击，肉破至骨。众接救得之。后果官至仆射。《定命录》（《广记》一六九）。《南部新书》丁。

3. []{#唐轶五-封德彝-3}
武德中，以景命惟新，宗室犹少，至三从弟姪皆封为王。及太宗即位，问群臣曰：「遍封宗子，于天下便乎？」封德彝对曰：「不便。历观往古，封王者当今最多。两汉以降，唯封帝子及兄弟。若宗室疏远者，非有大功如周之郇滕，汉之贾泽，并不得滥居名器，所以别亲疏也。」太宗曰：「朕为百姓理天下，不欲劳百姓以养己之亲也。」于是疏属悉降爵为公。《大唐新语》四。

4. []{#唐轶五-封德彝-4}
见唐太宗[26](#唐轶一-唐太宗-26)。

5. []{#唐轶五-封德彝-5}
见许敬宗[7](#唐轶七-许敬宗-7)。

## 裴　矩

1. []{#唐轶五-裴矩-1}
见唐太宗[16](#唐轶一-唐太宗-16)。

## 李　纲

1. []{#唐轶五-李纲-1}
李纲慷慨有志节，每以忠义自命。初名瑗，字子玉，读《后汉书》，慕张纲为人，因改名曰纲，字文纪。周齐王宪引为参军。及宪遇害，无敢收视者。纲抚柩号恸，躬自埋瘗，时人义之。仕隋太子洗马。太子勇之废也，隋文帝切责宫寮，以其不存辅导。纲对曰：「今日之事，乃陛下过，非太子罪也。太子才非常品，性本常人，得贤明之士辅之，足嗣皇业。奈何使弦歌鹰犬之徒，日在其侧。乃陛下训导之不足，岂太子罪耶！」文帝奇之，擢为尚书左丞。周齐王女孀居，纲以故吏，每加赡恤。及纲卒，宇文氏被发号哭，如丧其父也。《大唐新语》五。

2. []{#唐轶五-李纲-2}
高祖即位，以舞胡安叱奴为散骑侍郎。礼部尚书李纲谏曰：「臣按《周礼》，均工乐胥，不得参士伍。虽复才如子野，妙等师襄，皆终身继代，不改其业。故魏武帝欲使祢衡击鼓，乃解朝衣露体而击之。问其故，对曰：『不敢以先王法服而为伶人衣也。』惟齐高纬封曹妙达为王，授安马驹为开府。有国家者，俱为殷鉴。今天下新定，开太平之运。起义功臣，行赏未遍；高才硕学，犹滞草莱。而先令舞胡致位五品，鸣玉曳组，趋驰廊庙，固非创业规模，贻厥子孙之道。」高祖竟不能从。《大唐新语》二。《唐会要》三四。《唐语林》三。参看高祖16。

3. []{#唐轶五-李纲-3}
李纲詹事，隐太子尝至温汤，纲以小疾不从。献生鱼者，太子召饔者鲙之。时唐俭、赵元楷在坐，各自赞能为鲙，太子谓之曰：「飞刀鲙鲤，调合鼎食，公实有之。至于富谕弼谐，固属李纲矣。」于是送绢二百疋以遗之。数谏太子，郁郁不得志，辞以年老，乃乞骸骨。《大唐新语》一〇。

## 郑善果

1. []{#唐轶五-郑善果-1}
郑善果父诚，周为大将军，讨尉迟迥遇害。善果性至孝笃慎，大业中为鲁郡太守。母崔氏甚贤明，晓正道。尝于阁中听善果决断，闻剖析合理，悦；若处事不允，则不与之言。善果伏床前，终日不敢食。母曰：「吾非怒汝，乃愧汝家耶。汝先君清恪，以身殉国，吾亦望汝及此。汝自童子承袭茅土，今致方伯，岂汝自能致之耶？安可不思此事。吾寡妇也，有慈无威，使汝不知教训，以负清忠之业。吾死之日，亦何面目见汝先君乎？ 」善果由是励己清廉，所莅咸有政绩。炀帝以其俭素，考为天下第一，赏物千段，黄金百两。入朝，拜左庶子，数进忠言，多所匡谏。迁工部尚书，正身奉法，甚著劳绩。《大唐新语》三。

## 苏世长

1. []{#唐轶五-苏世长-1}
苏长。武德四年王世充平后，其行台仆射苏长以汉南归顺，高祖责其后服，长稽首曰：「自古帝王受命，为逐鹿之喻，一人得之，万夫歛手。岂有获鹿之后，忿同猎之徒，问争肉之罪也。」高祖与之有旧，遂笑而释之。后从猎于高陵，是日大获，陈禽于旌门。高祖顾谓群臣曰：「今日畋乐乎？」长对曰：「陛下畋猎，薄癈万机，不满十旬，未有大乐。」高祖色变，既而笑曰：「狂态发耶？ 」对曰：「为臣私计则狂，为陛下国计则忠矣。」尝侍宴披香殿，酒酣，奏曰：「此殿隋炀帝之所作耶？何雕丽之若是也？ 」高祖曰：「卿好谏似直，其心实诈，岂不知此殿是吾所造，何须诡疑是炀帝乎？」对曰：「臣实不知，但见倾宫、鹿台，琉璃之瓦，并非受命帝王节用之所为也。若是陛下所造，诚非所宜。臣昔在武功，幸当陪侍，见陛下宅宇才蔽风霜，当此时亦以为足。今因隋之侈，人不堪命，数归有道，而陛下得之。实谓惩其奢淫，不忘俭约。今于隋宫之内，又加雕饰，欲拨其乱，宁可得乎？」高祖每优容之。前后匡谏讽刺，多所弘益。《大唐新语》二。《唐会要》二八、三〇。《唐语林》一。　案：苏长即苏世长，盖避唐讳而删「世」字。

## 孙伏伽

1. []{#唐轶五-孙伏伽-1}
武德初，万年县法曹孙伏伽上表，以三事谏。其一曰：「陛下贵为天子，富有天下，凡曰搜狩，须顺四时。陛下二十日龙飞，二十一日献鹞鶵者，此乃前朝之弊风，少年之事务，何忽今日行之？又闻相国参军卢牟子献琵琶，长安县丞张安道献弓箭，频蒙赏赉。但『普天之下，莫非王土；率土之滨，莫非王臣』，陛下有所欲，何求不得。陛下所少，岂此物乎？」其二曰：「百戏散乐，本非正声。此谓淫风，不可不改。」其三曰：「太子诸王左右群寮，不可不择，愿陛下纳选贤才，以为僚友，则克崇磐石，永固维城矣。」高祖览之，悦，赐帛百疋，遂拜为侍书御史。《大唐新语》二。《唐会要》二八。《唐语林》一。

2. []{#唐轶五-孙伏伽-2}
见唐高祖[16](#唐轶一-唐高祖-16)。

3. []{#唐轶五-孙伏伽-3}
大理卿孙伏伽自万年县法曹上书论事，擢侍书御史，即御史中丞也。虽承内旨，而制命未下。伏伽自朝还家而卧，不见颜色。斯须侍御史已下造门，子孙惊喜以报，伏伽徐起以见之。时人方之顾雍。伏伽与张玄素，隋末俱为尚书令史，既官达后，伏伽谈论之际，了不讳之。太宗尝问玄素，玄素以实对，既出，神彩沮丧，如有所失。众咸推伏伽之弘量。《大唐新语》七。

4. []{#唐轶五-孙伏伽-4}
韦悰为右丞，勾当司农木橦七十价，百姓四十价，奏其隐没。太宗切责有司，召大理卿孙伏伽亟书司农罪，伏伽奏曰：「司农无罪。」太宗骇而问之，伏伽曰：「只为官木橦贵，所以百姓者贱。向使官木橦贱，百姓无由贱。但见司农识大体，不知其过也。」太宗深赏之，顾谓韦悰曰：「卿识用欲逮伏伽远矣！」《大唐新语》九。

## 李袭誉

1. []{#唐轶五-李袭誉-1}
李袭誉：江淮俗尚商贾，不事农业，及誉为扬州，引雷陂水，又筑句城塘以灌溉田八百余顷。袭誉性严整，在职庄肃，素好读书，手不释卷。居家以俭约自处，所得俸禄，散给宗亲，余赀写书数万卷。每谓子孙曰：「吾不好货财，以至贫乏。京城有赐田一十顷，耕之可以充食；河南有桑千树，事之可以充衣；所写得书，可以求官。吾殁之后，尔曹勤此三事，可以无求于人矣。」时论尤善之。《大唐新语》三。

## 崔善为

1. []{#唐轶五-崔善为-1}
见唐高祖[24](#唐轶一-唐高祖-24)。

## 张　锐

1. []{#唐轶五-张锐-1}
武德七年，高祖谓吏部侍郎张锐曰：「今年选人之内，岂无才用者，卿可简试将来，欲縻之好爵。」于是锐以张行成、张知运等数人应命。时以为知人。《唐会要》七五。又《广记》一八五引。

## 孔绍安

1. []{#唐轶五-孔绍安-1}
孔绍安归国晚，高祖令赋诗，作《石榴诗》云：「只为生来晚，花开不及春。」《初学记》（张本《说郛》七五）。

## 薛　收

1. []{#唐轶五-薛收-1}
唐薛收在秦府，檄书露布，多出于收。占辞敏速，皆同宿构。马上即成，曾无点窜。《谭宾录》（《广记》一七四）。

2. []{#唐轶五-薛收-2}
见薛元敬[1](#唐轶五-薛元敬-1)。

3. []{#唐轶五-薛收-3}
见唐太宗[10](#唐轶一-唐太宗-10)。

## 薛元敬

1. []{#唐轶五-薛元敬-1}
唐薛收与从父兄子元敬、族兄子德音齐名。时人谓之「河东三凤」。收与元敬俱为文学馆学士。时房、杜等处心腹之寄，深相友托。元敬畏于权势，竟不狎。如晦常云：「小记室不可得而亲，不可得而疏。」《谭宾录》（《广记》一六九）。《南部新书》丁。

## 曹　宪

1. []{#唐轶五-曹宪-1}
江淮间为《文选》学者，起自江都曹宪。贞观初，扬州长史李袭誉荐之，征为弘文馆学士。宪以年老不起，遣使就拜朝散大夫，赐帛三百疋。宪以仕隋为秘书，学徒数百人，公卿亦多从之学，撰《文选音义》十卷，年百余岁乃卒。其后句容许淹、江夏李善、公孙罗相继以《文选》教授。《大唐新语》九。

## 徐文远

1. []{#唐轶五-徐文远-1}
徐文远，齐尚书令孝嗣之孙。江陵被虏至长安，家贫，无以自给，兄林鬻书为事。文远每阅书肆，不避寒暑，遂通五经，尤精《左氏》。仕隋国子博士，越王侗以为祭酒。大业末，洛经饥馑，因出樵采，为李密所得。密即其门人也，令文远南面坐，率其徒属北面拜之。远谓密曰：「将军欲为伊、霍，继绝扶倾，鄙虽迟暮，犹愿尽力。若为莽、卓，迫险乘危，老夫耄矣，无能为也。」密谢曰：「敬闻命矣。」密败，归王充。充亦曾受业，见之大悦，给其廪食。文远每见充，必尽敬拜之。或问曰：「闻君倨见李密，而敬王公，何也？」答曰：「李密君子，能受郦生之揖；王公小人，有杀故人之义。相时而动，岂不然欤？」入朝，迁拜国子博士，甚为太宗所重。孙有功，为司刑卿，持法宽平，天下赖之。《大唐新语》一二。

## 陆德明

1. []{#唐轶五-陆德明-1}
陆德明受学于周弘正，善言玄理，王世充僭号，署为散骑侍郎。王令子师之，将行束修之理，德明服巴豆散，卧东壁下。充之子入跪床下，德明佯绐之痢，竟不与语，遂移病成皐。及入朝，太宗引为文馆学士，使阎立本写真形，褚亮为之赞曰：「经术为贵，玄风可师。励学非远，通儒在兹。」终于国子博士。《大唐新语》三。

## 欧阳询

1. []{#唐轶五-欧阳询-1}
率更令欧阳询，行见古碑，索靖所书，驻马观之，良久而去。数百步复还，下马伫立，疲则布毯坐观。因宿其旁，三日而后去。《隋唐嘉话》中。《广记》二〇八引作《国史异纂》。《御览》五八九引作《国朝传记》。《悟语林》五。《书小史》九。

2. []{#唐轶五-欧阳询-2}
唐欧阳询字信本，博览今古，官至银青光禄大夫，率更令。书则八体尽能，笔力劲险。高丽爱其书，遣使请焉。神尧叹曰：「不意询之书名远播夷狄！」贞观十五年卒，年八十五。询飞白、隶、行草入妙，大篆、章草入能。《书断》（《广记》二〇八）。又《法书要录》八引。《宣和书谱》八。

3. []{#唐轶五-欧阳询-3}
今开通元宝钱，武德四年铸，其文欧阳询率更所书也。《隋唐嘉话》下。《广记》二〇八引作《国史异纂》。参见长孙皇后[7](#唐轶一-长孙皇后-7)。

4. []{#唐轶五-欧阳询-4}
太宗尝宴近臣，令嘲谑以为乐。长孙无忌先嘲欧阳询曰：「耸膊成山字，埋肩不出头。谁家麟阁上，画此一狝猴？」询应声答曰：「索头连背暖，漫裆畏肚寒。只由心溷溷，所以面团团。」太宗歛容曰：「汝岂不畏皇后闻耶？」无忌，后之弟也。询为人瘦小特甚，寝陋而聪悟绝伦，读书数行俱下，博览古今，精究《苍》、《雅》。初学王羲之书，渐变其体，笔力险劲，为一时之绝。《大唐新语》一三。《隋唐嘉话》中。《广记》二四八引作《国朝杂记》。《诗话总龟》前集三七引作《小说旧闻》。《本事诗》。《唐语林》五。《唐诗纪事》四。

5. []{#唐轶五-欧阳询-5}
见萧瑀[3](#唐轶五-萧瑀-3)。

6. []{#唐轶五-欧阳询-6}
见许敬宗[1](#唐轶七-许敬宗-1)。

## 张后胤

1. []{#唐轶五-张后胤-1}
张后胤在并州，太宗就受《春秋左氏传》。后因召入赐䜩，言及平昔，从容谓曰：「今日弟子何如？」后胤对曰：「昔孔子领徒三千，徒者无子男之位。臣翼赞一人，即为万乘主。计臣此功，愈于先圣。」太宗大悦，即赐马五匹。后为礼部尚书，陪葬献陵。《谭宾录》（《广记》一七四）。　案：后胤，原作「后裔」，据两《唐书》本传改。

## 刘德明

1. []{#唐轶五-刘德明-1}
见唐高祖[25](#唐轶一-唐高祖-25)。

## 王　绩

1. []{#唐轶五-王绩-1}
王绩知天下将乱，藩部法严，一日叹曰：「网罗高悬，去将安所？」出所受俸钱，积于县城门前，托以风疾，轻舟夜遁。《何氏语林》一五。

## 王梵志

1. []{#唐轶五-王梵志-1}
王梵志，衞州黎阳人也。黎阳城东十五里有王德祖者，当隋之时，家有林檎树生瘿大如斗，经三年其瘿朽烂，德祖见之，乃撤其皮，遂见一孩儿抱胎而出，因收养之。至七岁能语，问曰：「谁人育我？」及问姓名。德祖具以实告：「因林木而生，曰梵天，后改曰志，我家长育，可姓王也。」作诗讽人，甚有意旨，盖菩萨示化也。《桂苑丛谈·史遗》。又《广记》八二引。《云溪友议》下。

## 张志宽

1. []{#唐轶五-张志宽-1}
张志宽为布衣，居河东。隋末丧父，哀毁骨立，为州国所称。寇贼闻其名，不犯其闾。后为里尹在县，忽称母疾。县令问其故，志宽对曰：「尝所害苦，志宽亦有所害。向患心痛，是以知母有疾。」令怒曰：「妖妄之词也！」系之于法。驰遣验之，果如所言，异之。高祖闻，旌表门闾，就拜散骑常侍。《大唐新语》五。《南部新书》辛。　案：张志宽，《南部新书》作「张志安」。新旧《唐书·孝友传》皆作「张志宽」。

## 朱桃椎

1. []{#唐轶五-朱桃椎-1}
朱桃椎，蜀人也。澹泊无为，隐居不仕，披裘带索，沉浮人间。窦轨为益州，闻而召之，遗以衣服，逼为郷正。桃椎不言而退，逃入山中，夏则裸形，冬则树皮自覆。凡所赠遗，一无所受。每织芒𪨗，置之于路，见者皆言：「朱居士𪨗也。」为鬻取米，置之本处。桃椎至夕取之，终不见人。高士廉下车，深加礼敬，召之至，降阶与语，桃椎不答，瞪目而去。士廉每加优异，蜀人以为美谭。《大唐新语》一〇。又《广记》二〇二引。

## 袁天纲

1. []{#唐轶五-袁天纲-1}
袁天纲，蜀郡成都人。父玑，梁州司仓；祖嵩，周朝历犍为蒲阳、蒲江二郡守，车骑将军；曾祖达，梁朝江、黄二州刺史，周朝历天水、怀仁二郡守。天纲少孤贫，好道艺，精于相术。唐武德年中为火井令，贞观六年秩满入京。太宗召见，谓天纲曰：「巴蜀古有严君平，朕今有尔，自顾何如？」对曰：「彼不逢时，臣遇圣主，臣当胜也。」隋大业末，窦轨客游剑南德阳县，与天纲同宿，以贫苦问命，天纲曰：「公额上伏犀贯玉枕，辅角又成就，从今十年，后必富贵，为圣朝良佐。右辅角起，兼复明浄，当于梁、益二州分野大振功名。」轨曰：「诚如此言，不敢忘德。」初为益州行台仆射，既至，召天纲谓曰：「前于德阳县相见，岂忘也。」深礼之，更请为审。天纲瞻之，良久曰：「骨法成就，不异往时。然目色赤贯童子，语浮面赤，为将多杀人。愿深自诫。」后果多行杀戮。武德九年，轨被征诣京，谓天纲曰：「更得何官？」对曰：「面上佳人坐位不动；辅角右畔光泽，更有喜色。至京必蒙圣恩，还来此任。」其年果重授益州都督。天纲初至洛阳，在清化坊安置，朝野归凑，人物常满。是时杜淹、王珪、韦挺三人来见，天纲谓淹曰：「兰台成就，学堂宽广。」谓珪曰：「公法令成就，天地相临。从今十年，当得五品要职。」谓挺曰：「公面似大兽之面，文角成就，必得贵人携接。初为武官。」复语杜淹曰：「二十年外，终恐三贤同被责黜，暂去即还。」淹寻迁侍御史，武德中为天策府兵曹文学馆学士。王珪为隐太子中允。韦挺自隋末，隐太子引之为率更。武德六年，俱配流隽州。淹等至益州，见天纲泣曰：「袁公前于洛阳之言，皆如高旨。今日形势如此，更为一看。」天纲曰：「公等骨法，大胜往时，不久即回，终当俱享荣贵。」至九年六月，俱追入。又过益州，造天纲，天纲曰：「杜公至京，即得三品要职，年寿非天纲所知。王韦二公，在后当得三品，兼有寿，然晚途皆不深遂，韦公尤甚。」及淹至京。拜御史大夫、检校吏部尚书。赠天纲诗曰：「伊吕深可慕，松乔定是虚。系风终不得，脱屣欲安如。且珍纨素美，当与薜萝疏。既逢杨得意，非复久闲居。」王珪寻为侍中，出为同州刺史。韦挺历蒙州刺史，并卒于官，皆如天纲之言。贞观中，敕追诣九成宫。于时中书舍人岑文本令视之，天纲曰：「舍人学堂成就，眉复过目，文才振于海内。头有生骨，犹未大成，后视之全无三品，前视三品可得。然四体虚弱，骨肉不相称，得三品，恐是损寿之征。」后文本官至中书令，寻卒。房玄龄与李审素同见天纲，房曰：「李恃才傲物，君先相得何官。」天纲云：「五品未见，若六品已下清要官有之。」李不复问，云：「视房公得何官。」天纲云：「此人大富贵。公若欲得五品，即求此人。」李不之信。后房公为宰相，李为起居舍人卒。高宗闻往言，令房赠五品官，房奏赠谏议大夫。申公高士廉谓天纲曰：「君后更得何官？ 」天纲曰：「自知相禄已绝，不合更有。恐今年四月大厄。」不过四月而卒也。蒲州刺史蒋俨幼时，天纲为占曰：「此子当累年幽禁，后大富贵。从某官位至刺史，年八十三，其年八月五日午时禄终。」俨后征辽东，没贼，囚于地穽七年。高丽平定归，得官一如天纲所言，至蒲州刺史。八十三，谓家人曰：「袁公言我八月五日禄绝，其死矣。」设酒馔，与亲故为别。果有敕至，放致任，遂停禄，后数年卒。《定命录》（《广记》二二一）。

2. []{#唐轶五-袁天纲-2}
见李义府[1](#唐轶七-李义府-1)。

3. []{#唐轶五-袁天纲-3}
见李峤[1](#唐轶八-李峤-1)。

4. []{#唐轶五-袁天纲-4}
袁天纲，本蜀郡人。隋末，于阆州蟠龙山前筑宅居之。岐阳李淳风闻其名，赍金自远，事以师礼，一日，二人郊行，见一牛迹，袁语淳风曰：「此虽牛迹，能知其牝牡否？」淳风曰：「余安能知。」袁曰：「乃牝而有孕者。又左目必伤，当产一犊。」淳风寻问之，皆然，未几产一犊。淳风曰：「从学久矣，未闻此术，何也？」袁曰：「非术也。牛之有孕，左重，牡也；右重，牝也。吾视牛迹，左足深，必产牡也。惟食右边草，必左目伤也。」淳风叹曰：「兄之术可及，其智不可及也。」孟子谓：「大匠能诲人以规矩，不能使人巧。」以袁之于李，孟言益可信矣。《能改斋漫录》一八。

5. []{#唐轶五-袁天纲-5}
袁天纲，益州人，尤精相术。贞观初，敕召赴京，涂经利州，时武士彟为刺史，使相其妻杨氏。天纲曰：「夫人骨法，必生贵子。」乃遍召诸子令相之。见元庆、元爽，曰：「可至刺史，终亦迍否。」见韩国夫人，曰：「此女大贵，然亦不利。」则天时衣男子服，乳母抱出，天纲大惊曰：「此郎君神采奥澈，不易可知。」试令行。天纲曰：「龙睛凤颈，贵之极也。」转侧视之，「若是女，当为天子。」贞观末，高士廉问天纲曰：「君之禄寿，可至何所？」 对曰：「今年四月死矣。」咸如其言。《大唐新语》一三。《谭宾录》（《广记》二二四）。《感定录》（《广记》七六）。

## 冯　盎

1. []{#唐轶五-冯盎-1}
高祖既受隋禅，坐太极前殿，会朝之次，忽报南山急，贼不测。安南大首领冯盎前奏曰：「急击之，必退散，无能为也。」遣百骑御之。俄顷报贼南遁，上召盎曰：「卿安能远料贼果败退？」盎曰：「奏报之时，臣望气，云形似树。辰在金，金能克木，击之必胜。」上喜，面赐金带。《唐语林》五。　案：《大唐新语》八亦载此事，时代与人物均异。参见冯智戴[1](#唐轶五-冯智戴-1)。

2. []{#唐轶五-冯盎-2}
唐太宗问高州首领冯盎云：「卿宅去沉香远近？」对曰：「宅左右即出香树，然其生者无香，唯朽者始香矣。」《国史异纂》（《广记》四一四）。

## 冯智戴

1. []{#唐轶五-冯智戴-1}
冯智戴，高州首领盎之子，贞观初，奉盎并入朝。太宗闻其善兵法，试指山际云以问之曰：「其下有贼，今日可击否？ 」对曰：「可击。」问：「何以知之？」对曰：「云形似树，日辰在金。金能制木，击之必胜。」太宗奇之，授左武衞将军。《大唐新语》八。参见冯盎[1](#唐轶五-冯盎-1)。

## 房玄龄

1. []{#唐轶五-房玄龄-1}
房玄龄幼穉日，王通说其父，谓此细眼奴非立忠志，则为乱贼，辅帝者则为儒师，绰有大誉矣。《龙城录》上。

2. []{#唐轶五-房玄龄-2}
陕州平陆县主簿厅事西序楣，有隋房公、杜公仁寿九年十二月题。玄龄、如晦题处，房年二十三，杜年二十六。今移在使府食堂之梁。《大唐传载》。

3. []{#唐轶五-房玄龄-3}
房玄龄与杜如晦友善，慨然有匡主济时之志。开皇中，随父彦谦至长安。时天下晏安，论者以为国无疆。玄龄密告彦谦曰：「隋帝盗有天下，不为后嗣长计，混淆嫡庶，使相倾夺。今虽清平，其亡可翘足而待。」彦谦惊止之。因谓友人李少适曰：「主上性多忌刻，不纳谏争，太子卑弱，诸王擅威，唯行苛酷之政，不弘远大之略。今虽少安，吾忧其危乱矣。」少适以为不然。大业之季，其言皆验。及义师济河，玄龄杖策谒于军门，太宗以为谋主，每叹曰：「昔光武云：『自吾得邓禹，人益亲。』寡人有玄龄，亦犹禹也。」佐平天下，及终相位，凡三十二年，号为贤相，然无迹可寻。为唐宗臣，宜哉！《大唐新语》七。《续世说》四。

4. []{#唐轶五-房玄龄-4}
隋吏部侍郎高构典选铨综，至房玄龄、杜如晦，愕然正视良久，降阶抗礼，延入内斋共食，谓之曰：「二贤当兴王佐命，位极人臣。杜年稍减于房耳。愿以子孙为托。」因谓裴矩曰：「仆阅人多矣，未见此贤。」嗟仰不已。贞观初，如晦终右仆射，玄龄至司空，咸如构言。《大唐新语》七。《隋唐嘉话》上。《卓异记》。《唐语林》三。《续世说》四。

5. []{#唐轶五-房玄龄-5}
见杜如晦[3](#唐轶五-杜如晦-3)。

6. []{#唐轶五-房玄龄-6}
梁公以度支之司，天下利害，郎曹当阙，求之未得，乃自职之。《隋唐嘉话》中。《唐语林》二。

7. []{#唐轶五-房玄龄-7}
见唐太宗[63](#唐轶一-唐太宗-63)、[74](#唐轶一-唐太宗-74)。
8. []{#唐轶五-房玄龄-8}
见唐太宗[63](#唐轶一-唐太宗-63)、[74](#唐轶一-唐太宗-74)。

9. []{#唐轶五-房玄龄-9}
征辽之役，梁公留守西京，敕以便宜从事不请。或诣留台称有密者，梁公问密谋所在，对曰：「公则是也。」乃驿递赴行所，及车驾于相州。太宗闻留守有表送告人，大怒，使人持长刀于前，而后见之，问反者为谁，曰：「房玄龄。」帝曰：「果然！」叱令斩腰。玺书责梁公以不能自任，更有如此者，得专断之。《隋唐嘉话》上。

10. []{#唐轶五-房玄龄-10}
贞观二十一年，太宗在翠微宫，授司农卿李纬户部尚书。房玄龄是时留守京城。会有自京师来者，太宗问曰：「玄龄闻李纬拜尚书，如何？」对曰：「但云『李纬大好髭须』，更无他语。」由是改授洛州刺史。《贞观政要》三。《续世说》一。

11. []{#唐轶五-房玄龄-11}
贞观末，房玄龄避位归第。时天旱，太宗将幸芙蓉园以观风俗。玄龄闻之，戒其子弟曰：「銮舆必当见幸。」亟使洒扫备馔。俄顷，太宗果先幸其第，便载入宫。其夕大雨，咸以为优贤之应。《大唐新语》一一。又《广记》三九六引。

12. []{#唐轶五-房玄龄-12}
裴玄本好谐谑，为户部郎中。时左仆射房玄龄疾甚，省郎将问疾，玄本戏曰：「仆射病可，须问之；既甚矣，何须问也。」有泄其言者。既而随例候玄龄，玄龄笑曰：「裴郎中来，玄龄不死矣。」《大唐新语》七。又《广记》二四九引。

13. []{#唐轶五-房玄龄-13}
房玄龄来买卜成都，日者笑而掩鼻曰：「公知名当世，为时贤相，奈无继嗣何？」公怒，时遗直以三岁在侧。日者顾指曰：「此儿此儿，绝房者此也」。公大怅而还。后皆信然也。《续前定录》。《龙城录》上。

14. []{#唐轶五-房玄龄-14}
司空房玄龄事继母，能以色养，恭谨过人。其母病，请医人至门，必迎拜垂泣。及居丧，尤甚柴毁。太宗命散骑常侍刘洎就加宽譬，遗寝床、粥食、盐菜。《贞观政要》五。

15. []{#唐轶五-房玄龄-15}
唐左仆射房玄龄少时，卢夫人质性端雅，姿神令淑，抗节高厉，贞操逸群。龄当病甚，乃嘱之曰：「吾多不救，卿年少，不可守志，善事后人。」卢夫人泣曰：「妇人无再见，岂宜若此！」遂入帐中，剜一目睛以示龄。龄后宠之弥厚也。《朝野佥载》（台湾史语所藏谈刻本《广记》二七〇）。案：汪校本此条为谈氏据《新唐书》补。

16. []{#唐轶五-房玄龄-16}
梁公夫人至妬，太宗将赐公美人，屡辞不受。帝乃令皇后召夫人，告以媵妾之流，今有常制，且司空年暮，帝欲有所优诏之意。夫人执心不回。帝乃令谓之曰：「若宁不妬而生，宁妬而死？」曰：「妾宁妬而死。」乃遣酌卮酒与之，曰：「若然，可饮此酖。」一举便尽，无所留难。帝曰：「我尚畏见，何况于玄龄！」《隋唐嘉话》中。又《广记》二七二引作《国史异纂》。参见任瓌[1](#唐轶六-任瓌-1)。

## 杜如晦

1. []{#唐轶五-杜如晦-1}
见房玄龄[2](#唐轶五-房玄龄-2)、[4](#唐轶五-房玄龄-4)。
2. []{#唐轶五-杜如晦-2}
见房玄龄[2](#唐轶五-房玄龄-2)、[4](#唐轶五-房玄龄-4)。

3. []{#唐轶五-杜如晦-3}
杜如晦少聪悟，精彩绝人。太宗引为秦府兵曹，俄改陕州长史。房玄龄闻于太宗曰：「余人不足惜，杜如晦聪明识达，王佐之才。若大王守藩，无用之；必欲经营四方，非此人不可。」太宗乃请为秦府掾，封建平县男，补文学馆学士。令文学褚亮为之赞曰：「建平文雅，休有烈光。怀忠履义，身立名扬。」贞观初，为右仆射，玄龄为左仆射。太宗谓之曰：「公为仆射，当须大开耳目，求访贤哲，此乃宰相之弘益。比闻听受词诉，日不暇给，安能为朕求贤哉！」自是台阁规模，皆二人所定。其法令意在宽平，不以求备取人，不以己长格物。如晦、玄龄引进之，如不及也。太宗每与玄龄图事，则曰：「非如晦莫能筹之。」及如晦至，卒用玄龄之策。二人相须以断大事，迄今言良相者，称房杜焉。及如晦薨，太宗谓虞世南曰：「吾与如晦，君臣义重，不幸物化，实痛于怀。卿体吾意，为制碑也。」后太宗尝新瓜美，怆然悼之，辍其半，便置之灵座。及赐玄龄黄银带，因谓之曰：「如晦与公同心辅朕，今日所赐，惟独见公。」泫然流涕。以黄银带辟恶，为鬼神所畏，命取金带，使玄龄送之于其家也。《大唐新语》一。《隋唐嘉话》上。

## 魏　征

1. []{#唐轶五-魏征-1}
魏征有大志，不耻小节，博通群书，颇明王霸之术。隋末为道士，初仕李密，密败归国。后为窦建德所执，建德败，委质于隐太子。太子诛，太宗稍任用，前后规谏二百余奏，无不称旨。太子承干失德，魏王泰有夺嫡之渐。太宗闻而恶之，谓侍臣曰：「当今朝臣，忠謇无逾魏征。我遣辅太子，用绝天下之望。」乃以为太子太师，征以疾辞。诏答曰：「汉之太子，四皓为助；我之赖卿，即其义也。知公疾病，可卧护之。」征宅无堂，太宗将营小殿，辍其材以赐之，五日而就。遣使赍布被素褥以赐之，遂其所尚。及疾亟，太宗幸其第，抚之流涕。问其所欲，征曰：「婺不恤纬，而忧宗社之陨。」征貌不逾中人，而素有胆气，善得人主意。身死之日，知与不知，莫不痛惜。《大唐新语》一一。 

2. []{#唐轶五-魏征-2}
魏征、王珪、韦挺俱事隐太子，时或称东宫有异图，高祖不欲彰其事，将黜免宫寮以解之。流挺、珪于嶲州，征但免官。而征言于裴寂、封德彝曰：「征与韦挺、王珪，并承东宫恩遇，俱以被责退。今挺、珪得罪，而征独留，何也？」寂等曰：「此由在上，寂等不知。」征曰：「古人云：成王欲杀召公，周公岂得不知？ 」无何，挺等征还。《大唐新语》六。

3. []{#唐轶五-魏征-3}
贞观二年，将葬故息隐王建成、海陵王元吉，尚书右丞魏征与黄门侍郎王珪请预陪送。上表曰：「臣等昔受命太上，委质东宫，出入龙楼，垂将一纪。前宫结衅宗社，得罪人神，臣等不能死亡，甘从夷戮，负其罪戾，寘录周行，徒竭生涯，将何上报？陛下德光四海，道冠前王，陟冈有感，追怀棠棣，明社稷之大义，申骨肉之深恩，卜葬二王，远期有日。臣等永惟畴昔，忝曰旧臣，丧君有君，虽展事君之礼；宿草将列，未申送往之哀。瞻望九原，义深凡百，望于葬日，送至墓所。」太宗义而许之，于是宫府旧僚吏，尽令送葬。《贞观政要》五。

4. []{#唐轶五-魏征-4}
太宗谓侍臣曰：「人皆以祖孝孙为知音，今教曲多不谐韵，此其未至精妙，为不存意乎？」乃敕所司令定其罪。公进谏曰：「陛下生平不爱音声，今忽为教女乐差舛，责及孝孙，臣恐天下眙愕。」太宗曰：「汝等并是我腹心，应须忠正，何反附下罔上为孝孙为辞！」温彦博拜谢。公及王珪进曰：「陛下不以臣等不肖，置于枢近，今臣所言，岂是为私？不意陛下责臣至此！臣常奉明旨云：『勿以临时嗔怒，即便曲从，成我大过。』臣等不敢失坠，所以每触龙鳞。今以此为责，只是陛下负臣，臣终不负于陛下。」太宗怒犹未已，懔然作色。公曰：「祖孝孙学问立身，何如白明达？陛下平生礼遇孝孙，复何如白明达？今过听一言，便谓孝孙可疑，明达可信，臣恐群臣众庶有以窥陛下。」太宗意乃解。《魏郑公谏录》一。《魏文贞公故事》（《通鉴考异》一〇）。

5. []{#唐轶五-魏征-5}
见唐太宗[27](#唐轶一-唐太宗-27)、[35](#唐轶一-唐太宗-35)。
6. []{#唐轶五-魏征-6}
见唐太宗[27](#唐轶一-唐太宗-27)、[35](#唐轶一-唐太宗-35)。

7. []{#唐轶五-魏征-7}
见李靖[6](#唐轶五-李靖-6)。

8. []{#唐轶五-魏征-8}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。
9. []{#唐轶五-魏征-9}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。
10. []{#唐轶五-魏征-10}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。
11. []{#唐轶五-魏征-11}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。
12. []{#唐轶五-魏征-12}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。
13. []{#唐轶五-魏征-13}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。
14. []{#唐轶五-魏征-14}
见唐太宗[42](#唐轶一-唐太宗-42)、[43](#唐轶一-唐太宗-43)、[48](#唐轶一-唐太宗-48)、[49](#唐轶一-唐太宗-49)、[55](#唐轶一-唐太宗-55)、[56](#唐轶一-唐太宗-56)、[57](#唐轶一-唐太宗-57)。

15. []{#唐轶五-魏征-15}
贞观八年，先是桂州都督李弘节以清慎闻，及身殁后，其家卖珠。太宗闻之，乃宣于朝曰：「此人生平，宰相皆言其清，今日既然，所举者岂得无罪？必当深理之，不可舍也。」侍中魏征承间言曰：「陛下生平言此人浊，未见受财之所，今闻其卖珠，将罪举者，臣不知所谓。自圣朝以来，为国尽忠，清贞慎守，终始不渝，屈突通、张道源而已。通子三人来选，有一匹羸马，道源儿子不能存立，未见一言及之。今弘节为国立功，前后大蒙赏赉，居官殁后，不言贪残，妻子卖珠，未为有罪。审其清者，无所存问，疑其浊者，旁责举人，虽云疾恶不疑，是亦好善不笃。臣窃思度，未见其可，恐有识闻之，必生横议。」太宗抚掌曰：「造次不思，遂有此语，方知谈不容易。并勿问之。其屈突通、张道源儿子，宜各与一官。」《贞观政要》五。《魏郑公谏录》二。

16. []{#唐轶五-魏征-16}
见唐太宗[59](#唐轶一-唐太宗-59)、[61](#唐轶一-唐太宗-61)。
17. []{#唐轶五-魏征-17}
见唐太宗[59](#唐轶一-唐太宗-59)、[61](#唐轶一-唐太宗-61)。

18. []{#唐轶五-魏征-18}
贞观十四年，司门员外郎韦元方不过所给使，见左右仆射而去，给使奏之。上大怒，出元方为华阴令。特进魏征言曰：「帝王震怒，动若雷霆，何可妄发。为前给使一言，夜出勅书，事似军机，外人谁不惊骇！但宦省之徒，古来难近，轻为言语，易生患害。独行远使，深非事宜。渐不可长，所宜深慎。」上纳之，遂停贬黜。《唐会要》六五。

19. []{#唐轶五-魏征-19}
张玄素为侍御史，弹乐蟠令叱奴骘盗官粮。太宗大怒，特令处斩。中书舍人张文瓘执据律不当死，太宗曰：「仓粮事重，不斩恐犯者众。」魏征进曰：「陛下设法，与天下共之。今若改张，人将法外畏罪。且复有重于此者，何以加之？」骘遂免死。《大唐新语》四。《魏郑公谏录》一。

20. []{#唐轶五-魏征-20}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。
21. []{#唐轶五-魏征-21}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。
22. []{#唐轶五-魏征-22}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。
23. []{#唐轶五-魏征-23}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。
24. []{#唐轶五-魏征-24}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。
25. []{#唐轶五-魏征-25}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。
26. []{#唐轶五-魏征-26}
见唐太宗[77](#唐轶一-唐太宗-77)、[78](#唐轶一-唐太宗-78)、[79](#唐轶一-唐太宗-79)、[80](#唐轶一-唐太宗-80)、[81](#唐轶一-唐太宗-81)、[82](#唐轶一-唐太宗-82)、[132](#唐轶一-唐太宗-132)。

27. []{#唐轶五-魏征-27}
文德皇后诞公主，月满，宴群臣于丹霄殿。太宗命公围棋赌，公再拜曰：「臣无可赌之物，不敢烦劳圣躬。」太宗曰：「朕知君有物，不须致辞。」公固言无物堪供进者。太宗曰：「朕知君大有忠正。君若胜朕，与君物；君若不如，莫亏今日。」遂与公棋。才下数十子，太宗曰：「君已胜矣。」赐尚乘马一匹，并金装鞍辔勒，仍赐绢千匹。《魏郑公谏录》五。

28. []{#唐轶五-魏征-28}
见长孙皇后[1](#唐轶一-长孙皇后-1)。

29. []{#唐轶五-魏征-29}
见李元轨[1](#唐轶四-李元轨-1)。

30. []{#唐轶五-魏征-30}
太宗朝，天下新承隋氏丧乱之后，人尚俭素。太子太师魏征，当朝重臣也，所居室宇卑陋。太宗欲为营第，辄谦让不受。洎征寝疾，太宗将营小殿，遂辍其材为造正堂，五日而就。开元中此堂犹在，家人不谨，遗火焚之，子孙哭临三日，朝士皆赴吊。《封氏闻见记》五。

31. []{#唐轶五-魏征-31}
永兴坊西门北魏征宅，本宇文恺宅。及征居之，太宗幸焉。时将营小殿，赐征为堂。《两京记》（《御览》一八〇）。

32. []{#唐轶五-魏征-32}
见唐太宗[85](#唐轶一-唐太宗-85)、[89](#唐轶一-唐太宗-89)、[104](#唐轶一-唐太宗-104)。
33. []{#唐轶五-魏征-33}
见唐太宗[85](#唐轶一-唐太宗-85)、[89](#唐轶一-唐太宗-89)、[104](#唐轶一-唐太宗-104)。
34. []{#唐轶五-魏征-34}
见唐太宗[85](#唐轶一-唐太宗-85)、[89](#唐轶一-唐太宗-89)、[104](#唐轶一-唐太宗-104)。
35. []{#唐轶五-魏征-35}
见唐太宗[85](#唐轶一-唐太宗-85)、[89](#唐轶一-唐太宗-89)、[104](#唐轶一-唐太宗-104)。
36. []{#唐轶五-魏征-36}
见唐太宗[85](#唐轶一-唐太宗-85)、[89](#唐轶一-唐太宗-89)、[104](#唐轶一-唐太宗-104)。
37. []{#唐轶五-魏征-37}
见唐太宗[85](#唐轶一-唐太宗-85)、[89](#唐轶一-唐太宗-89)、[104](#唐轶一-唐太宗-104)。

38. []{#唐轶五-魏征-38}
见唐文宗[12](#唐轶三-唐文宗-12)。

39. []{#唐轶五-魏征-39}
魏征为仆射，有二典事之长参，时征方寝，二人窗下平章。一人曰：「我等官职总由此老翁。」一人曰：「总由天上。」征闻之，遂作一书，遣「由此老翁」人者送至侍郎处，云「与此人一员好官」。其人不知，出门心痛，凭「由天上」者送书。明日引注，「由老人」者被放，「由天上」者得留。征怪之，问焉，具以实对。乃叹曰：「官职禄料由天者，盖不虚也。」《朝野佥载》六。《寓简》三。

40. []{#唐轶五-魏征-40}
《破阵乐》，被甲持戟，以象战事。《庆善乐》，广袖曳屣，以象文德。郑公见奏《破阵乐》则俯而不视，《庆善乐》，则翫之而不厌。《隋唐嘉话》中。又《广记》二〇三引作《国史异纂》。《唐语林》三。

41. []{#唐轶五-魏征-41}
见唐太宗[129](#唐轶一-唐太宗-129)。

42. []{#唐轶五-魏征-42}
书固艺事，然不得心法，不能造微入妙也。唐文皇帝妙于翰墨，尝病戈法难精，乃作「戬」字空其右，而命虞永兴填之，以示魏郑公，曰：「朕学世南，似尽其法。」郑公曰：「天笔所临，万象不能逃其形，非臣下可拟。然惟『戬』字戈法乃逼真。」太宗惊叹。学之精，鉴之明，乃至于此！作字尚尔，况于修身学道、为国为天下立大事，而可以苟简卤莽、姑息而为之有不败者乎！郑公之鉴裁，可谓入神矣。《寓简》九。《法书苑》（张本《说郛》七八、陶本《说郛》八六）。

43. []{#唐轶五-魏征-43}
见薛稷[1](#唐轶十-薛稷-1)。

44. []{#唐轶五-魏征-44}
魏左相能治酒，有名曰醽渌翠涛，常以大金甖内贮盛，十年饮不歇，其味即世所未有。太宗文皇帝尝有诗赐公，称「醽渌胜兰生，翠涛过玉薤。十日醉不醒，十年味不败」。兰生，即汉武百味旨酒也。玉薤，炀帝酒名。公此酒本学酿于西胡人，岂非得大宛之法、司马迁所谓富人藏万石葡萄酒、数十岁不败者乎！《龙城录》下。《异人录》（《类说》一二）。

45. []{#唐轶五-魏征-45}
魏左相忠言谠论，赞襄万机，诚社稷臣。有日退朝，太宗笑谓侍臣曰：「此羊鼻公不知遗何好而能动其情？」侍臣曰：「魏征好嗜醋芹，每食之，欣然称快。此见其真态也。」明旦，召赐食，有醋芹三杯，公见之欣喜翼然，食未竟而芹已尽。太宗笑曰：「卿谓无所好，今朕见之矣。」公拜谢曰：「君无为，故无所好。臣执作从事，独僻此收歛物。」太宗默而感之。公退，太宗仰睨而三叹之。《龙城录》上。

## 王　珪

1. []{#唐轶五-王珪-1}
唐高祖在位日，太子建成与秦王不睦，以权相倾。珪为太子中允，说建成曰：「秦王功盖天下，中外归心，殿下但以长年，位居东宫，无大功以镇服海内，今刘黑闼散亡之余，宜自击之，以取功名。」建成乃请行。其后杨文干之事起，高祖责以兄弟不睦，归罪珪等而流之。太宗即位，乃召还任用。久之，宴近臣于丹霄殿，长孙无忌曰：「王珪、魏征，昔为仇雠，不谓今日得同此宴。」上曰：「珪、征尽心所事，我故用之。」《容斋随笔》一二。

2. []{#唐轶五-王珪-2}
见魏征[3](#唐轶五-魏征-3)。

3. []{#唐轶五-王珪-3}
见唐太宗[34](#唐轶一-唐太宗-34)。

4. []{#唐轶五-王珪-4}
侍中王珪通贵渐久，而不营私庙，四时烝尝，犹祭于寝。贞观六年，坐为法司所劾，太宗优容之，因为立庙，以愧其心。庙在永乐坊东北角，贞元八年，修唐安寺，移于寺西。《唐会要》一九。《南部新书》庚。《续世说》一一。

## 戴　胄

1. []{#唐轶五-戴胄-1}
戴胄有干局，明法令，仕隋门下省录事。太宗以为秦府掾，常谓侍臣曰：「大理之职，人命所悬，当须妙选正人。用心存法，无过如戴胄者。」乃以为大理少卿。杜如晦临终，委胄以选举。及在铨衡，抑文雅而奖法吏，不适轮辕之用，时议非之。太宗尝言：「戴胄于朕，无骨肉之亲，但其忠直励行，情深体国，所延官爵以酬劳耳。」其见重如此。《大唐新语》四。《唐会要》七四。又《广记》一八五引。

2. []{#唐轶五-戴胄-2}
贞观元年，吏部尚书长孙无忌尝被召，不解佩刀入东上阁门，出阁门后，监门校尉始觉。尚书右仆射封德彝议，以监门校尉不觉，罪当死，无忌误带刀入，徒二年，罚铜二十斤。太宗从之。大理少卿戴胄驳曰：「校尉不觉，无忌带刀入内，同为误耳。夫臣子之于尊极，不得称误，准律云：『供御汤药、饮食、舟船，误不如法者，皆死。』陛下若录其功，非宪司所决；若当据法，罚铜未为得理。」太宗曰：「法者非朕一人之法，乃天下之法，何得以无忌国之亲戚，便欲挠法耶？」更令定议。德彝执议如初，太宗将从其议，胄又驳奏曰：「校尉缘无忌以致罪，于法当轻。若论其过误，则为情一也，而生死顿殊，敢以固请。」太宗乃免校尉之死。《贞观政要》五。《唐会要》三九。

3. []{#唐轶五-戴胄-3}
是时，朝廷大开选举，或有诈伪阶资者，太宗令其自首，不首，罪至于死。俄有诈伪者事泄、胄据法断流以奏之。太宗曰：「朕初下敕，不首者死，今断从法，是示天下以不信矣。」胄曰：「陛下当即杀之，非臣所及，既付所司，臣不敢亏法。」太宗曰：「卿自守法，而令朕失信耶？」胄曰：「法者国家所以布大信于天下，言者当时喜怒之所发耳！陛下发一朝之忿，而许杀之，既知不可，而置之以法，此乃忍小忿而存大信，臣窃为陛下惜之。」太宗曰：「朕法有所失，卿能正之，朕复何忧也？」《贞观政要》五。《唐会要》三九。

4. []{#唐轶五-戴胄-4}
户部尚书戴胄卒，太宗以其居宅弊陋，祭享无所，令有司特为之造庙。《贞观政要》六。

## 李　靖

1. []{#唐轶五-李靖-1}
衞公始困于贫贱，因过华山庙，诉于神，且请告以位宦所至，辞色抗厉，观者异之。伫立良久乃去。出庙门百许步，闻后有大声曰：「李仆射好去。」顾不见人。后竟至端揆。隋大业中，衞公上书，言高祖终不为人臣，请速除之。及京师平，靖与骨仪、衞文升等俱收。衞、骨既死，太宗虑囚，见靖与语，固请于高祖而免之。始以白衣从赵郡王南征，静巴汉，擒萧铣，荡一扬、越，师不留行，皆靖之力。武德末年，突厥至渭水桥，控弦四十万，太宗初亲庶政，驿召衞公问策。时发诸州军未到，长安居人，胜兵不过数万。胡人精骑腾突挑战，日数十合，帝怒，欲击之。靖请倾府库赂以求和，潜军遨其归路。帝从其言，胡兵遂退。于是据险邀之，虏弃老弱而遁，获马数万匹，玉帛无遗焉。《隋唐嘉话》上。又《广卓异记》一一引。《唐语林》五。　案：突厥至渭水桥事，《通鉴考异》九引刘𫗧《小说》（即《隋唐嘉话》），按云：「今据实录、纪、传，结盟而退，未尝掩袭，《小说》所载为误。」

2. []{#唐轶五-李靖-2}
高祖以唐公举义于太原，李靖与衞文升为隋守长安，乃收皇族害之。及关中平，诛文升等，次及、靖。靖言曰：「公定关中，唯复私雠。若为天下，未得杀靖。」乃赦之。及为岐州刺史，人或希旨，告其谋反。高祖命一御史按之，谓之曰：「李靖反且实，便可处分。」御史知其诬罔，与告事者行数驿，佯失告状，惊惧，鞭挞行典，乃祈求于告事者曰：「李靖反状分明，亲奉进旨，今失告状，幸救其命，更请状。」告事者乃疏状与御史，验与本状不同。即日还以闻。高祖大惊。御史具奏，靖不坐。御史失名氏，惜哉！《大唐新语》六。《折狱龟鉴》三。 　案：《折龟狱鉴》云：「以正史考之，率皆不合。」

3. []{#唐轶五-李靖-3}
见唐太宗[13](#唐轶一-唐太宗-13)。

4. []{#唐轶五-李靖-4}
贞观十四年，侯君集、薛万钧等破高昌，降其王曲智盛，执之，献捷于观德殿。以其地为西州，置交河、柳中等县，其界东西八百里，南北五百里，汉戊己校尉之地。初，突厥屯兵浮图城，与高昌为影响，至是惧而来降。其地为庭州。突厥颉利可汗使执失思力入朝谢罪，请为藩臣，太宗遣唐俭等持节出塞安抚之。李靖、张公谨于定襄谋曰：「诏使到彼，虏必自宽。」选精骑，赍二十日粮，乘间掩袭，遇其斥候，皆以俘随，奄到纵击，遂灭其国。获义城公主，虏男女十万。颉利乘千里马奔于西偏，灵州行军张宝相擒之以献。《谭宾录》（《广记》一八九）。

5. []{#唐轶五-李靖-5}
见唐太宗[40](#唐轶一-唐太宗-40)。

6. []{#唐轶五-李靖-6}
衞公既灭突厥，斥境至于大漠，谓太宗曰：「陛下五十年后，当忧北边。」高宗末年，突厥为患矣。突厥之平，仆射温彦博请其种落于朔方以实空虚之地，于是入居长安者且万家。郑公以为夷不乱华，非久远策，争论数年不决。至开元中，六胡州竟反叛，其地复空也。《隋唐嘉话》上。《大唐新语》七。《唐语林》三。

7. []{#唐轶五-李靖-7}
见唐太宗[77](#唐轶一-唐太宗-77)、[100](#唐轶一-唐太宗-100)、[101](#唐轶一-唐太宗-101)。
8. []{#唐轶五-李靖-8}
见唐太宗[77](#唐轶一-唐太宗-77)、[100](#唐轶一-唐太宗-100)、[101](#唐轶一-唐太宗-101)。
9. []{#唐轶五-李靖-9}
见唐太宗[77](#唐轶一-唐太宗-77)、[100](#唐轶一-唐太宗-100)、[101](#唐轶一-唐太宗-101)。

10. []{#唐轶五-李靖-10}
见侯君集[1](#唐轶六-侯君集-1)。

11. []{#唐轶五-李靖-11}
李衞公少年愤隋乱，《上书西岳文》最激昂。后为桂州行兵总管，刻于勾漏。其真迹用黄绢书。上半元时毁于火，后半余四十字，笔法遒劲，激昂青云，其波掠处如快剑斫马。今入云亸娘家，予跋其后。《赤雅》下。

## 李客师

1. []{#唐轶五-李客师-1}
李靖弟客师官至右武衞将军，四时从禽，无暂止息。京师之西南际澧水，鸟兽皆识之。每出，鸟鹊竞逐噪之。人谓之鸟贼。《谭宾录》（《广记》四六三）。《南部新书》辛。

## 宇文士及

1. []{#唐轶五-宇文士及-1}
见唐太宗[76](#唐轶一-唐太宗-76)。

2. []{#唐轶五-宇文士及-2}
太宗使宇文士及割肉，以饼拭手，帝屡目焉，士及佯为不悟，更徐拭而便啗之。《隋唐嘉话》上。又《酉阳杂俎》续集四引。《唐语林》三。参见顺宗[1](#)。

## 杜　淹

1. []{#唐轶五-杜淹-1}
杜淹为天策府兵曹，杨文干之乱，流越嶲。太宗戡内难，以为御史大夫。因咏鸡以致意焉。其诗曰：「寒食东郊道，阳沟竞草笼。花冠偏照日，芥羽正生风。顾敌知心勇，先鸣觉气雄。长翘频扫阵，利距屡通中。飞毛遍绿野，洒血渍方丛。虽云百战胜，会自不论功。」淹聪辩多才艺，与韦福嗣为莫逆之友，开皇中，相与谋曰：「主上好嘉遁，苏威以幽人见擢，盍各効之。」乃俱入太白，佯言隐逸。隋文帝闻之，谪戍江表。后还郷里，以经籍自娱。吏部郎中高构知名，表荐之，大业末为御史中丞。雒阳平，将委质于隐太子，房玄龄恐资敌，遂启用之。寻判吏部尚书，参议政事。《大唐新语》八。《唐语林》二。

2. []{#唐轶五-杜淹-2}
贞观元年二月二十日，御史大夫杜淹奏：诸司文卷，恐有稽失，请令御史大夫就诸司检校。上问尚书右仆射封德彝曰：「此事何如？」德彝曰：「分理庶务，各有司存。御史见有愆违，乃须弹纠，若复搜案求疵，则太为烦碎。」淹默然而止。上谓淹曰：「何不更执论？」淹曰：「臣荷重寄，唯思报国，至公之理，善则从之。德彝所奏，亦是大体，臣伏详其议，更先所论。」上曰：「公等各举其事，朕甚悦之。」《唐会要》五一。

# 唐人轶事汇编卷六

## 长孙无忌

1. []{#唐轶六-长孙无忌-1}
赵公宴朝贵，酒酣乐阕，顾群公曰：「无忌不才，幸遇休明之运，因缘宠私，致位上公，人臣之贵，可谓极矣。公视无忌富贵何与越公？」或对为不如，或谓过之。曰：「自揣诚不羡越公，所不及越公一而已。越公之贵也老，而无忌之贵也少。」《隋唐嘉话》上。《唐语林》四。

2. []{#唐轶六-长孙无忌-2}
吴王恪母曰杨妃，炀帝女也。恪善骑射，太宗尤爱之。承干既废，立高宗为太子，又欲立恪。长孙无忌谏曰：「晋王仁厚，守文之良主也。且举棋不定，前哲所戒，储位至重，岂宜数易！」太宗曰：「朕意亦如此，不能相违，阿舅后无悔也。」由是恪与无忌不协。高宗即位，房遗爱等谋反，敕无忌推之。遗爱希旨引恪，冀以获免。无忌既与恪有隙，因而毙恪。临刑，骂曰：「长孙无忌窃弄威权，搆害良善。若宗社有灵，当见其族灭。」不久，竟如其言。《大唐新语》一二。

3. []{#唐轶六-长孙无忌-3}
见唐太宗[97](#唐轶一-唐太宗-97)。

4. []{#唐轶六-长孙无忌-4}
贞观十九年，雍州李树生芝英，赤盖紫光，色鲜丽。司徒长孙无忌与官方岳上表请禅，不许。《唐春秋》（《御览》七八三）。

5. []{#唐轶六-长孙无忌-5}
唐赵公长孙无忌奏别敕长流，以为永例。后赵公犯事，敕长流岭南，至死不复回。此亦为法之弊。《朝野佥载》（《广记》一二一）。《南部新书》戊。

6. []{#唐轶六-长孙无忌-6}
见许敬宗[6](#唐轶七-许敬宗-6)。

7. []{#唐轶六-长孙无忌-7}
见欧阳询[4](#唐轶五-欧阳询-4)。

8. []{#唐轶六-长孙无忌-8}
赵公长孙无忌以乌羊毛为浑脱毡帽，天下慕之，其帽为「赵公浑脱」。后坐事长流岭南，浑脱之言，于是效焉。《朝野佥载》一。又《广记》一六三引。

9. []{#唐轶六-长孙无忌-9}
唐太宗贞观初内宴，长孙无忌造《倾杯曲》。又《乐府杂录》云：宣宗善吹芦管，自制此曲。《侯鲭录》一。

## 高士廉

1. []{#唐轶六-高士廉-1}
贞观四年，监察御史王凝使至益州。刺史高士廉勋戚自重，从众僚候之升仙亭，凝不为礼，呵却之，士廉甚耻恚。至五年，入为吏部尚书，会凝赴选，因出为苏湖令。《唐会要》六二。

2. []{#唐轶六-高士廉-2}
唐高士廉选，其人齿高，有选人自云解嘲谑，士廉时着木履，令嘲之，应声云：「刺鼻何曾嚏，踏面不知瞋。高生两个齿，自谓得胜人。」士廉笑而引之。《朝野佥载》四。

## 尉迟敬德

1. []{#唐轶六-尉迟敬德-1}
鄂公尉迟敬德，性骁果而尤善避槊。每单骑入敌，人刺之，终不能中，反夺其槊以刺敌。海陵王元吉闻之不信，乃令去槊刃以试之。敬德云：「饶王著刃，亦不畏伤。」元吉再三来刺，既不少中，而槊皆被夺去。元吉力敌十夫，由是大惭恨。太宗之御窦建德，谓尉迟公曰：「寡人持弓箭，公把长鎗相副，虽百万众亦无奈我何。」乃与敬德驰至敌营，叩其军门大呼曰：「我大唐秦王，能鬬者来，与汝决。」贼追骑甚众，而不敢逼。御建德之役，既陈未战，太宗望见一少年，骑骢马，铠甲鲜明，指谓尉迟公曰：「彼所乘马，真良马也。」言之未已，敬德请取之，帝曰：「轻敌者亡，脱以一马损公，非寡人愿。」敬德自料致之万全，及驰往，并擒少年而返，即王充兄子伪代王琬。宇文士及在隋，亦识是马，实内廐之良也。帝欲旌其能，并以赐之。《隋唐嘉话》上。《大唐传载》。

2. []{#唐轶六-尉迟敬德-2}
尉迟敬德善夺槊，齐王元吉亦善用槊。高祖于显德殿前试之，谓敬德曰：「闻卿善夺槊，令元吉执槊去刃。」敬德曰：「虽加刃，亦不能害。」于是加刃。顷刻之际，敬德三夺之，元吉大慙。《独异志》 （《广记》四九三）。

3. []{#唐轶六-尉迟敬德-3}
王充兄子琬使于窦建德军中，乘炀帝所御骏马，铠甲甚鲜。太宗曰：「彼所乘真良马也。」尉迟敬德请往取之。乃与三骑，直入贼军擒琬，引其马以归，贼众无敢当者。敬德常侍宴庆善宫，时有班在其上者，敬德怒曰：「汝有何功，合坐我上？」任城王道宗次其下，解喻之。敬德勃焉，拳殴道宗，目几至眇。《谭宾录》（《广记》一九一 ）。

4. []{#唐轶六-尉迟敬德-4}
〔尉迟敬德〕尝因内宴，于御前殴宇文士及曰：「汝有何功，合居吾上！」太宗慰谕之，方止。《唐历》（《通鉴考异》一〇）。

5. []{#唐轶六-尉迟敬德-5}
见唐太宗[66](#唐轶一-唐太宗-66)、[17](#唐轶一-唐太宗-17)。
6. []{#唐轶六-尉迟敬德-6}
见唐太宗[66](#唐轶一-唐太宗-66)、[17](#唐轶一-唐太宗-17)。

7. []{#唐轶六-尉迟敬德-7}
太宗谓尉迟公曰：「朕将嫁女与卿，称意否？ 」敬德谢曰：「臣妇虽鄙陋，亦不失夫妻情。臣每闻说古人语：『富不易妻，仁也。』臣窃慕之，愿停圣恩。」叩头固让。帝嘉之而止。《隋书嘉话》中。《唐语林》五。

## 侯君集

1. []{#唐轶六-侯君集-1}
侯君集得幸于太宗，命李靖教其兵法。既而奏曰：「李靖将反。至隐微之际，辄不以示臣。」太宗以让靖，靖对曰：「此君集反耳。今中夏乂安，臣之所教，足以安制四夷矣。今君集求尽臣之术者，是将有异志焉。」时靖为左仆射，君集为兵部尚书，俱自朝还省。君集马过门数步而不觉，靖谓人曰：「君集意不在人，必将反矣。」至十七年四月，大理囚纥干承基告太子承干、汉王元昌与侯君集反。太宗大惊，亟命召之，以出期不鞠问，且将贳其死。群臣固争，遽请斩之，以明大法。谓之曰：「与公长诀矣！」遂歔欷下泣。君集亦自投于地。遂戮于四达之衢。君集谓监者曰：「君集岂反者乎？蹉跌至此！昔自藩邸早承羁絏，击灭二虏，颇有微功。为言于陛下，乞令一子以主禋祀。」太宗特原其妻并一子为庶人，流之岭南。《大唐新语》七。《隋唐嘉话》上。《唐语林》三。

2. []{#唐轶六-侯君集-2}
侯君集与承干谋通逆，意不自安，忽梦二甲士录至一处，见一人高冠鼓髯，叱左右取君集威骨来。俄有数人操屠刀，开其脑上及右臂问，各取骨一片，状如鱼尾。因啽呓而觉，脑臂犹痛。自是心悸力耗，至不能引一钧弓。欲自首，不决而败。《酉阳杂俎》前集八。又《广记》二七九引。

3. []{#唐轶六-侯君集-3}
见唐太宗[93](#唐轶一-唐太宗-93)、[94](#唐轶一-唐太宗-94)、[95](#唐轶一-唐太宗-95)。
4. []{#唐轶六-侯君集-4}
见唐太宗[93](#唐轶一-唐太宗-93)、[94](#唐轶一-唐太宗-94)、[95](#唐轶一-唐太宗-95)。
5. []{#唐轶六-侯君集-5}
见唐太宗[93](#唐轶一-唐太宗-93)、[94](#唐轶一-唐太宗-94)、[95](#唐轶一-唐太宗-95)。

6. []{#唐轶六-侯君集-6}
侯君集既诛，录其家，得二美人，容色绝代。太宗问其状，曰：「自尔已来，常食人乳而不饭。」《隋唐嘉话》上。《唐语林》五。

7. []{#唐轶六-侯君集-7}
又君集之破高昌，得金簟二甚精，御府所无，亦隐而不献，至时并得焉。《隋唐嘉话》上。《唐语林》五。

## 程知节

1. []{#唐轶六-程知节-1}
唐裴行俨与王充战，先驰赴敌，为流矢所中，坠于地。程知节救之，杀数人，充军披靡，知节乃抱行俨，重骑而还，为充骑所逐。刺槊洞过，知节廻身，捩折其槊，斩获者，与行俨皆免。《谭宾录》（《广记》一九一）。

## 虞世南

1. []{#唐轶六-虞世南-1}
颜师古《隋朝遗事》载：洛阳献合蒂迎辇花，炀帝令袁宝儿持之，号司花女。时诏世南草《征辽指挥德音敕》于帝侧，宝儿注视久之。帝曰：「昔传飞燕可掌上舞，今得宝儿，方昭前事，然多憨态。今注目于卿，卿才人，可便嘲之。」世南为绝句曰：「学画鵶黄半未成，垂肩亸袖太憨生。缘憨却得君王惜，长把花枝傍辇行。」《唐诗纪事》四。

2. []{#唐轶六-虞世南-2}
虞世南初仕隋，历起居舍人。宇文化及杀逆之际，其兄世基时为内史侍郎，将被诛，世南抱持号泣，请以身代死，化及竟不纳。世南自此哀毁骨立者数载，时人称重焉。《贞观政要》五。参看许敬宗7。

3. []{#唐轶六-虞世南-3}
太宗谓侍臣曰：「朕戏作艳诗。」虞世南便谏曰：「圣作虽工，体制非雅。上之所好，下必随之。此文一行，恐致风靡。而今而后，请不奉诏。」太宗曰：「卿恳诚如此，朕用嘉之。群臣皆若世南，天下何忧不理。」乃赐绢五十疋。先是，梁简文帝为太子，好作艳诗，境内化之，浸以成俗，谓之宫体。晚年改作，追之不及，乃令徐陵撰《玉台集》，以大其体。永兴之谏，颇因故事。《大唐新语》三。《唐会要》六五。

4. []{#唐轶六-虞世南-4}
虞公之为秘书，于省后堂集群书中事可为文用者，号为《北堂书钞》。今此堂犹存，而《书钞》盛行于代。《隋唐嘉话》中。又《广记》一六四引作《国朝杂记》。《太平御览》六〇一引作《国朝传记》。《大唐新语》八。《唐语林》二。

5. []{#唐轶六-虞世南-5}
太宗令虞监写《列女传》以装屏风，未及求本，乃暗书之，一字无失。《隋唐嘉话》中。《广记》一九七引作《国史异纂》。《唐语林》三。

6. []{#唐轶六-虞世南-6}
太宗将致樱桃于酅公，称「奉」则以尊，言「赐」又以卑，乃问之虞监。曰：「昔梁帝遗齐巴陵王称『饷』。」遂从之。《隋唐嘉话》中。又《广记》四九三引作《国史纂异》。《唐语林》一。

7. []{#唐轶六-虞世南-7}
太宗尝出行，有司请载副书以从，上曰：「不须。虞世南在，此行秘书也。」《隋唐嘉话》中。又《广记》一六四引作《国朝杂记》、一九七引作《国史异纂》。《太平御览》六一二引作《国朝传记》。《大唐新语》八。《唐语林》二。

8. []{#唐轶六-虞世南-8}
太宗称虞监：博闻、德行、书翰、词藻、忠直，一人而已，兼是五善。《隋唐嘉话》中。又《广记》一六四引作《国朝杂记》。《太平御览》六一二引作《国朝传记》。《独异志》下。《南部新书》癸。《唐语林》三。

9. []{#唐轶六-虞世南-9}
太宗闻虞监亡，哭之恸，曰：「石渠、东观之中，无复人矣！」《隋唐嘉话》中。又《广记》一六四引作《国朝杂记》。《唐语林》四。

10. []{#唐轶六-虞世南-10}
见李守素[1](#唐轶六-李守素-1)。

11. []{#唐轶六-虞世南-11}
虞监草行，本师于释智永。尝楼上学书，业成方下，其所弃笔头至盈瓮。《隋唐嘉话》中。《太平御览》六〇五引作《国朝传记》。

12. []{#唐轶六-虞世南-12}
虞世南书冠当时，人谓其有羲之鬼。《字锦》（《云仙杂记》四）。

13. []{#唐轶六-虞世南-13}
有人收得虞永兴与圆机书一纸，剪开，字字卖之。「矾乡」一字得麻一斗，「鹤口」 一字得铜砚一枚，「房村」一字得芋千头，随人好之之浅深。《字锦》（《云仙杂记》三）。

14. []{#唐轶六-虞世南-14}
见褚遂良[14](#唐轶七-褚遂良-14)。

15. []{#唐轶六-虞世南-15}
虞世南以犀如意爬痒，久之叹曰：「妨吾声律半工夫。」《缾余事》（《云仙杂记》三）。

16. []{#唐轶六-虞世南-16}
虞伯施手帖论儒学，不使一日失业，恐子弟坠其家声，且戒之使其不息也。观《北堂书钞》，大见功力深至，非积学之久不能尽此。子纂虽识书学，而文业衰矣。故知虞氏九世文名，为儒林所叹，可以为难也。方隋时，伯施以文学推选任秘书郎，来护儿以武略任将帅。至唐，来氏有恒、济，反以文显；而虞氏子昶以下不能世其业，而为入仗宿衞。故陆元方戏曰：「来护儿儿把笔，虞世南男带刀。」故曰虽在父兄，不能移子弟，理固然也。《广川书跋》三。参看许敬宗11。

## 唐　俭

1. []{#唐轶六-唐俭-1}
见唐太宗[64](#唐轶一-唐太宗-64)、[65](#唐轶一-唐太宗-65)、[66](#唐轶一-唐太宗-66)。
2. []{#唐轶六-唐俭-2}
见唐太宗[64](#唐轶一-唐太宗-64)、[65](#唐轶一-唐太宗-65)、[66](#唐轶一-唐太宗-66)。
3. []{#唐轶六-唐俭-3}
见唐太宗[64](#唐轶一-唐太宗-64)、[65](#唐轶一-唐太宗-65)、[66](#唐轶一-唐太宗-66)。

## 李　𪟝

1. []{#唐轶六-李𪟝-1}
英公尝言：「我年十二三为无赖贼，逢人则杀；十四五为难当贼，有所不快者，无不杀之；十七八为好贼，上阵乃杀人；年二十，便为天下大将，用兵以救人死。」《隋唐嘉话》上。《大唐传载》。《侯鲭录》六。

2. []{#唐轶六-李𪟝-2}
李𪟝少与郷人翟让聚众为盗，以李密为主，言于密曰：「天下大乱，本为饥苦。若得黎阳一仓，大事济矣。」遂袭取之。时在饥饿，就仓者数十万人。魏征、高季辅、杜正伦、郭孝恪皆客游，𪟝一见便加礼敬，引之卧内，谈谑无倦。及平武牢，获戴胄，亟推荐。咸至大官。时称𪟝有知人之鉴。《大唐新语》七。《唐会要》七五。又《广记》一六九引。

3. []{#唐轶六-李𪟝-3}
李密既降，徐𪟝尚守黎阳仓，谓长史郭恪曰：「魏公既归于唐，我士众土地，皆魏公之有也。吾若上表献之，即是自邀富贵，吾所耻也。今宜具录以启魏公，听公自献，则魏公之功也。」及使至，高祖闻其表，甚怪之。使者具以闻，高祖大悦曰：「徐𪟝盛德推功，真忠臣也。」即授黎州总管，赐姓李氏。《大唐新语》三。

4. []{#唐轶六-李𪟝-4}
见李密[5](#唐轶五-李密-5)。

5. []{#唐轶六-李𪟝-5}
英公始与单雄信俱臣李密，结为兄弟。密既亡，雄信降王充，𪟝来归国。雄信壮勇过人。𪟝后与海陵王元吉围洛阳，元吉恃其膂力，每亲行围。王充召雄信告之，酌以金碗，雄信尽饮，驰马而出，枪不及海陵者尺。𪟝惶遽，连呼曰：「阿兄阿兄，此是𪟝主。」雄信揽辔而止，顾笑曰：「胡儿不缘你，且了竟。」充既平，雄信将就戮，英公请之不得，泣而退。雄信曰：「我固知汝不了此。」𪟝曰：「平生誓共为灰土，岂敢念生，但以身已许国，义不两遂。虽死之顾兄妻子何如？」因以刀割其股，以肉啖雄信曰：「示无忘前誓。」雄信食之不疑。《隋唐嘉话》上。《唐语林》五。

6. []{#唐轶六-李𪟝-6}
见唐太宗[13](#唐轶一-唐太宗-13)。

7. []{#唐轶六-李𪟝-7}
贞观元年，𪟝为并州都督，时侍中张文瓘为参军事。𪟝尝叹曰：「张稚珪后来管、萧，吾不如也。」待以殊礼。时有二寮，亦被礼接，𪟝将入朝，一人赠以佩刀，一人赠以玉带。文瓘独无所及，因送行二十余里。𪟝曰：「谚云：千里相送。归于一别。稚珪何行之远也，可以还矣。」文瓘曰：「均承尊奖，彼皆受赐而返，鄙独见遗，以此于悒。」𪟝曰：「吾子无苦，老夫有说：某迟疑少决，故赠之以刀，戒令果断也；某放达不拘，故赠之以带，戒令检约也；吾子宏才特达，无施不可，焉用赠为？」因极推引。后文瓘累迁至侍中。《广人物志》（《广记》一六九）。

8. []{#唐轶六-李𪟝-8}
见唐太宗[113](#唐轶一-唐太宗-113)、[114](#唐轶一-唐太宗-114)。
9. []{#唐轶六-李𪟝-9}
见唐太宗[113](#唐轶一-唐太宗-113)、[114](#唐轶一-唐太宗-114)。

10. []{#唐轶六-李𪟝-10}
见唐高宗[7](#唐轶一-唐高宗-7)。

11. []{#唐轶六-李𪟝-11}
唐高宗曰：「隋炀帝拒谏而亡，朕常以为戒，虚心求谏。而无谏者，何也？」李𪟝曰：「陛下所为尽善，群臣无得而谏。」予谓高宗立太宗才人武氏为后，决于李𪟝「陛下家事勿问外人」一言。又谓高宗「尽善无可谏」。太宗以𪟝遗高宗，失于知人矣。《邵氏闻见后录》九。

12. []{#唐轶六-李𪟝-12}
高宗命英公𪟝伐高丽，既破，上于苑中楼上望，号「望英楼」。《佥载补遗》（《古今合璧事类备要》后集七四）。

13. []{#唐轶六-李𪟝-13}
李𪟝征高黎，将引其子壻杜怀恭行，以求勋效。怀恭性滑稽，𪟝甚重之。怀恭初辞以贫，𪟝赡给之。又辞以无奴马，又给之。既而辞穷，乃亡匿岐阳山中，谓人曰：「乃公将我作法则耳。」固不行。𪟝闻，泫然流涕曰：「杜郎放而不拘，或有此事。」遂不之逼。时议曰：「英公持法者，杜之怀虑深矣。」《大唐新语》四。

14. []{#唐轶六-李𪟝-14}
英公虽贵为仆射，其姊病，必亲为粥，火燃，辄焚其须。姊曰：「仆妾多矣，何为自苦如此？」𪟝曰：「岂为无人耶！顾今姊年老，𪟝亦年老，虽欲久为姊粥，复可得乎？ 」《隋唐嘉话》上。《大唐新语》六。《大唐传载》。《唐语林》一。

15. []{#唐轶六-李𪟝-15}
英公李𪟝为司空，知政事，有一番官者参选被放，来辞英公。公曰：「明朝早向朝堂见我来。」及期而至，郎中并在傍，番官至辞，英公频眉谓之曰：「汝长生不知事尚书、侍郎，我老翁不识字，无可教汝，何由可得留，深负媿汝。努力好去。」侍郎等惶惧，遽问其姓名，令南院看牓。须臾引入，注与吏部令史。英公时为宰相，有郷人尝过宅，为设食。食客裂却饼缘，英公曰：「君大少年。此饼，犂地两遍熟，槩下种锄埘收刈打飏讫，硙罗作面，然后为饼。少年裂却缘，是何道？此处犹可，若对至尊前，公作如此事，参差斫却你头。」客大惭悚。《朝野佥载》五。《南部新书》辛。

16. []{#唐轶六-李𪟝-16}
李𪟝每临阵选将，必相有福禄者而后遣之。人问其故，对曰：「薄命之人。不足与成功名。」君子以为知言。《谭宾录》（《广记》一六九）。

17. []{#唐轶六-李𪟝-17}
唐左司郎中封道弘，身形长大，而脔甚阔。道弘将入阁奏事，英公李𪟝在后，谓道弘曰：「封道弘，你臀斟酌坐得即休，何须尔许大！」《启颜录》（《广记》二四八）。

18. []{#唐轶六-李𪟝-18}
见贾嘉隐[1](#唐轶六-贾嘉隐-1)。

19. []{#唐轶六-李𪟝-19}
唐英公徐𪟝初卜葬，繇曰：「朱雀和鸣，子孙盛荣。」张景藏闻之，私谓人曰：「所占者过也。此所谓朱雀悲哀，棺中见灰。」后孙敬业扬州反，弟敬贞答款曰：「敬业初生时，于蓐下掘得一龟，云大贵之象。英公令秘而不言，果有大变之象。」则天怒，斵英公棺，焚其尸，灰之应也。《朝野佥载》（《广记》三八九）。

20. []{#唐轶六-李𪟝-20}
见徐敬业[2](#唐轶八-徐敬业-2)。

21. []{#唐轶六-李𪟝-21}
英公既薨，高宗思平辽勋，令制其冢像高丽中三山，犹汉霍去病之祁连云。后孙敬业兵起，武后令掘平之，大雾三日不解，乃止焉。《隋唐嘉话》中。《广记》一六九引作《国史异纂》。《唐语林》三。

## 秦叔宝

1. []{#唐轶六-秦叔宝-1}
秦叔宝属隋将来护儿帐内，宝母死，护儿遣使吊之。军吏咸怪曰：「士卒遭丧多矣，将军未尝降问，吊叔宝何也？ 」护儿曰：「此人勇有志节，吾岂以卑贱处之。」叔宝后事李密。密收，入王充。程龁金谓叔宝曰：「充好为呪誓，乃师老妪耳，岂是拨乱主乎？」后充拒王师，二人统兵战，马上揖充而降。太宗甚重之。功名克成，死于牗下，皆万人敌也。《大唐新语》七。

2. []{#唐轶六-秦叔宝-2}
唐太宗每临阵，望贼中骁将骁士，炫燿人马出入来去者，颇病之，辄命秦叔宝取之。叔宝应命跃马，负枪而进，必刺之于万众之中，人马俱倒。《谭宾录》（《广记》一九一）。

3. []{#唐轶六-秦叔宝-3}
秦武衞勇力绝人，其所将枪逾越常制。初从太宗围王充于洛阳，驰马顿之城下而去，城中数十人，共拔不能动，叔宝复驰马举之以还。迄今国家每大陈设，必列于殿庭，以旌异之。《隋唐嘉话》上。

4. []{#唐轶六-秦叔宝-4}
武衞将军秦叔宝，晚年常多疾病，每谓人曰：「吾少长戎马，经三百余战，计前后出血不啻数斛，何能无病乎？」《隋唐嘉话》上。《谭宾录》（《广记》一九一）。《唐语林》一。

5. []{#唐轶六-秦叔宝-5}
秦叔宝所乘马号忽雷駮，常饮以酒。每于月明中试，能竖越三领黑氊。及胡公卒，嘶鸣不食而死。《酉阳杂俎》前集一二。又《广记》四三五引。

## 褚　亮

1. []{#唐轶六-褚亮-1}
贞观初，褚亮检校修文馆务，学士号为馆主。馆中有四部书。《海录碎事》一一下。

2. []{#唐轶六-褚亮-2}
褚遂良贵显，其父亮尚在，乃别开门。敕尝有以赐遂良，使者由正门而入，亮出曰：「渠自有门。」《隋唐嘉话》中。《唐语林》五。

## 李百药

1. []{#唐轶六-李百药-1}
唐李百药七岁能属文。齐中书舍人陆乂，常遇其父德林宴集，有说徐陵文者，云「刈琅邪之稻」，坐客并称无其事。百药进曰：「传称『鄅人籍稻』。注云：『鄅国在琅邪开阳县。』」人皆惊喜，云：「此儿即神童。」百药幼多疾，祖母以百药为名。名臣之子，才行相继，四海名流，莫不宗仰。藻思沉郁，尤长五言，虽樵童牧竖，亦皆吟讽。及悬车告老，怡然自得，穿地筑山，文酒谭宾，以尽平生之志。年八十五。先是和太宗《帝京篇》，手诏曰：「卿何身之老而才之壮，何齿之宿而意之新乎？ 」子安期，永徽末迁中书舍人。三代皆掌制诰。安期孙羲仲又为中书。《谭宾录》（《广记》一七五）。又《唐诗纪事》四引。《大唐新语》八。

2. []{#唐轶六-李百药-2}
李德林为内史令，与杨素共执隋政。素功臣豪侈，后房妇女，锦衣玉食千人。德林子百药夜入其室，则其宠妾所召也。素俱执于庭，将斩之。百药年未二十，仪神俊秀，素意惜之，曰：「闻汝善为文，可作诗自叙。称吾意，当免汝死。」后解缚，授以纸笔，立就。素览之欣然，以妾与之，并资从数十万。《隋唐嘉话》上。《御览》六〇〇引作《国朝传记》。

## 姚思廉

1. []{#唐轶六-姚思廉-1}
贞观元年，太宗尝从容言及隋亡之事，慨然叹曰：「姚思廉不惧兵刃，以明大节，求诸古人，亦何以加也！ 」思廉时在洛阳，因寄物三百段，并遗其书曰：「想卿忠节之风，故有斯赠。」初，大业末，思廉为隋代王侑侍读，及义旗尅京城时，代王府僚多骇散，惟思廉侍王，不离其侧。兵士将升殿，思廉厉声谓曰：「唐公举义兵，本匡王室，卿等不宜无礼于王！」众服其言，于是稍却，布列阶下。须臾，高祖至，闻而义之，许其扶代王侑至顺阳合下，思廉泣拜而去。见者咸叹曰：「忠烈之士。仁者有勇，此之谓乎！」《贞观政要》五。《大唐新语》五。

## 李守素

1. []{#唐轶六-李守素-1}
秦王府仓曹李守素尤精谱学，人号为「肉谱」。虞秘书世南曰：「昔任彦升善谈经籍，时称为『五经笥』，宜改仓曹为『人物志』。」《隋唐嘉话》上。《大唐新语》八。《唐会要》三六较详。

## 令狐德棻

1. []{#唐轶六-令狐德棻-1}
唐赵元楷与令狐德棻从驾至陕，元楷召德棻河边观砥柱，德棻不去，遂独行。及还，德棻曰：「砥柱共公作何语？」答曰：「砥柱附参承公。」德棻应声曰：「石不能言，物或凭焉。」时群公以为佳对。《启颜录》（《广记》二四九）。

## 李大亮

1. []{#唐轶六-李大亮-1}
李大亮，隋末为贼所获，同辈余人皆死，贼帅张弼见而异之，独释与语，遂定交于幕下。大亮既贵，每怀张弼之恩。贞观末，张弼为将作丞，自匿不言。大亮遇诸途而识之，持弼而泣，悉推家产以遗之，弼辞而不受。言于太宗曰：「臣有今日之荣贵，乃张弼之力也。乞回臣之官爵以复之。」太宗即以弼为中郎，俄迁代州都督。大亮性志忠谨，虽妻子不见惰容，外若不能言而内刚烈。房玄龄每称曰：「李大亮忠贞文武，有大将节，比之周勃、王陵矣。」后收葬五宗之无后者三十余柩，送终之礼莫不备具。所赐赏分遗亲戚。事兄嫂如父母焉。临终，叹曰：「吾闻礼：男子不死妇人之手。」于是命屏妇人，言毕而卒。家无余财，无珠玉以为含。亲戚孤遗为大亮鞠养，而服之如父者五十人。天下叹伏之。《大唐新语》六。

## 李道裕

1. []{#唐轶六-李道裕-1}
见唐太宗[109](#唐轶一-唐太宗-109)。

## 薛万彻

1. []{#唐轶六-薛万彻-1}
见唐太宗[121](#唐轶一-唐太宗-121)。

## 薛万备

1. []{#唐轶六-薛万备-1}
唐契苾何力征辽东，以骑八百，遇贼合战，被槊中腰，为贼所窘。尚辇奉御薛万备单马入杀贼骑，救何力于群贼之中，与之俱出。何力气尽，束疮而战，贼乃退。《谭宾录》（《广记》一九一）。

## 赵元楷

1. []{#唐轶六-赵元楷-1}
赵元楷为交河道行军大总管，时侯君集为元帅。君集马病颡疮，元楷以指霑其脓而嗅之，以谀君集。为御史所劾，左迁刺史。《谭宾录》（《广记》二四〇）。《续世说》一二。

2. []{#唐轶六-赵元楷-2}
见唐太宗[54](#唐轶一-唐太宗-54)。

## 丘行恭

1. []{#唐轶六-丘行恭-1}
见唐太宗[92](#唐轶一-唐太宗-92)。

## 蔺　謩

1. []{#唐轶六-蔺謩-1}
刘童为御史，东都留台，时蔺謩为留守，辄役数百人修宫内。刘童为盛夏不宜擅役工力，謩拒之曰：「别奉进旨。」童奏之，诏决謩二十下，谪岭南。童后因他事左授临朐令，时有敕令上佐县令送租。謩已为司农卿，知出纳。謩雅知童清介，不以曩事嫌恶，乃召仓吏谓之曰：「刘侍御顷在宪司，革非惩违，今观自送租，固无瑕玷。数州行纳，与刘侍御同行，亦必无欠折。」一切令受纳，更无所问。时人赏謩忠恕。刘名灵童。《大唐新语》七。

2. []{#唐轶六-蔺謩-2}
太宗与大将军蔺謩语，謩不对，太宗怒而系之，后知其聋，乃释不问。《魏郑公谏录》四。

## 岑文本

1. []{#唐轶六-岑文本-1}
唐中书令岑文本，江陵人，少信佛，常念诵《法华经·普门品》。《法苑珠林》（《广记》一六二）。

2. []{#唐轶六-岑文本-2}
岑文本初仕萧诜，江陵平，授秘书郎，直中书。校省李靖骤称其才，擢拜中书舍人，渐蒙恩遇。时颜师古谙练故事，长于文诰。时无逮，冀复用之。太宗曰：「我自举一人，公勿复也。」乃以文本为中书侍郎，专与枢密。及迁中书令，归家有忧色。其母怪而问之，文本对曰：「非勋非旧，滥登宠荣，位高责重，古人所戒，所以忧耳。」有来贺者，辄曰：「今日也，受吊不受贺。」辽东之役，凡所支度，一以委之，神用顿竭。太宗忧之曰：「文本与我同行，恐不与我同反。」俄病卒矣。《大唐新语》六。《唐会要》五四。《唐诗纪事》四。

3. []{#唐轶六-岑文本-3}
岑文本，太宗顾问曰：「梁陈名臣，有谁可称？复有子弟堪引进否？」文本对曰：「顷日隋师入陈，百司奔散，莫有留者，唯袁宪独坐在后主之傍。王充将受禅，群寮劝进，宪子承家托疾，独不署名。此之父子，足称忠烈。承家弟承序，清贞雅操，实继兄风。」乃由是召拜晋王友记，高宗更赠金紫光禄大夫，吏部尚书。《大唐新语》六。

4. []{#唐轶六-岑文本-4}
岑文本为中书令，宅卑湿，无帷帐之饰，有劝其营产业者，文本叹曰：「吾本汉南一布衣耳，竟无汗马之劳，徒以文墨，致位中书令，斯亦极矣。荷俸禄之重，为惧已多，更得言产业乎？」言者叹息而退。《贞观政要》六。

5. []{#唐轶六-岑文本-5}
见袁天纲[1](#唐轶五-袁天纲-1)。

6. []{#唐轶六-岑文本-6}
见马周[7](#唐轶六-马周-7)。

## 刘　洎

1. []{#唐轶六-刘洎-1}
唐刘洎少时尝遇异人谓之曰：「君当佐太平，须谨磨兜坚之戒。」谷城国门外有石人，刻其腹曰：「磨兜坚，慎勿言。」故云。逮京口新第成，大厅照壁用楮糊，大书《家语》周庙三缄铭背之戒，深戒子孙慎言。此事载《苏魏公谈训》，可谓知所警戒矣。《瓮牑闲评》八。

2. []{#唐轶六-刘洎-2}
太宗征辽东，留侍中刘洎与高士廉、马周辅太子于定州监国。洎兼右庶子，总吏、礼、户三尚书事。太宗谓之曰：「我今远征，使尔辅翊太子，社稷安危，所寄尤重，尔宜深识我意。」洎对曰：「愿陛下无忧，大臣有僭失者，臣谨即行诛。」太宗以其言发无端，甚怪之，诫之曰：「君不密则失臣，臣不密则失身。卿性疏而太健，必以自败。宜深诫慎，以保终吉。」及征辽还，太宗有疾，洎从外至，因大悲泣曰：「疾如此，独可忧圣躬耳！」黄门侍郎褚遂良诬奏洎曰：「国家之事，不足虑也。正当辅少主，行伊霍之事耳。大臣有异志，诛之自然定矣。」太宗疾愈，诏问其故，洎以实对，遂良执证之。洎引马周以自明。及问周，言如洎所陈。遂良固执曰：「同讳之耳。」遂赐洎死。遂良终于两朝，多所匡正；及其败也，咸以为陷洎之报焉。《大唐新语》一二。

2. []{#唐轶六-刘洎-2}
见唐太宗[133](#唐轶一-唐太宗-133)。

## 马　周

1. []{#唐轶六-马周-1}
马周少落拓，不为州里所敬，补州助教，颇不亲事。刺史达奚怒杖之，乃拂衣去曹、汴，为浚仪令崔贤育所辱，遂感激，西之长安，止于将军常何家。贞观初，太宗命文武百官陈时政利害，何以武吏不涉学，乃委周草状。周备陈损益四十余条，何见之，惊曰：「条目何多也？不敢以闻。」周曰：「将军蒙国厚恩，亲承圣旨，所陈利害，已形翰墨，业不可止也。将军即不闻，其可得耶？ 」何遂以闻。太宗大骇，召问何，遽召周与语，甚奇之。直门下省，宠冠卿相，累迁中书令。周所陈事：六街设鼓以代传呼，飞驿以达警急，纳居人税及宿衞大小交，即其条也。太宗有事辽海，诏周辅皇太子，留定州监国。及凯旋，高宗遣所留贵嫔承恩宠者迓于行在。太宗喜悦高宗，高宗曰：「马周教臣耳。」太宗笑曰：「山东辄窥我。」锡赉甚厚。及薨，太宗为之恸，每思之甚，将假道术以求见，其恩遇如此。初，周以布衣直门下省，太宗就命监察里行，俄拜监察御史。「里行」之名，自周始也。《大唐新语》六。

2. []{#唐轶六-马周-2}
马周西行长安，至新丰，宿于逆旅。主人唯供诸商贩而不顾周，遂命酒悠然独酌，主人翁深异之。及为常何陈便宜二十余事，太宗怪其能。问何，何答曰：「此非臣发虑，乃臣家客马周也。」太宗即日召之，未至间，遣使催促者数四。及谒见，语甚悦，授监察御史。奏罢传呼，置皷，每击以惊众，时人便之。迁中书令。周病消渴，弥年不瘳。时驾幸翠微宫，敕求胜地，为周起宅。名医内使，相望不绝。每令常食以御膳供之。太宗躬为调药，皇太子临问。《谭宾录》（《广记》一六四）。

3. []{#唐轶六-马周-3}
唐马周字宾王，少孤贫，明诗传，落魄不事产业，不为州里所重。补博州助教，日饮酒。刺史达奚怒，屡加咎责，周乃拂衣南游曹、汴之境。因酒后忤浚仪令崔贤，又遇责辱。西至新丰，宿旅次，主人唯供设诸商贩人，而不顾周。周遂命酒一，独酌，所饮余者，便脱靴洗足，主人窃奇之。因至京，停于卖媪肆。数日，祈觅一馆客处，媪乃引致于中郎将常何之家。媪之初卖也，李淳风、袁天纲尝遇而异之，皆窃云：「此妇人大贵，何以在此？」马公寻取为妻。后有诏，文武五品官已上，各上封事。周陈便宜二十条事，遣何奏之，乃请置街鼓，及文武官绯紫碧绿等服色，并城门左右出入，事皆合旨。太宗怪而问何所见，何对曰：「乃臣家客马周所为也。」召见与语，命直门下省，仍令房玄龄试经及策，拜儒林郎，守监察御史。以常何举得其人，赐帛百匹。周后转给事中、中书舍人。有机辩，能敷奏，深识事端，动无不中。岑文本见之曰：「吾见马君，令人忘倦。然鸢肩火色，腾上必速，但恐不能久耳。」数年内，官至宰相，其媪亦为夫人。后为吏部尚书，病消渴，弥年不瘳。年四十八而卒，追赠右仆射高唐公。《定命录》（《广记》二二四）。

4. []{#唐轶六-马周-4}
中书令马周，始以布衣上书，太宗览之，未及终卷，三命召之。所陈世事，莫不施行。旧诸街晨昏传叫，以警行者，代之以鼓，城门入由左，出由右：皆周法也。《隋唐嘉话》中，《唐语林》五。

5. []{#唐轶六-马周-5}
马周，太宗将幸九成宫，上疏谏曰：「伏见明敕，以二月二日幸九成宫。臣窃惟太上皇春秋已高，陛下宜朝夕侍膳，晨昏起居。今所幸宫，去京二百余里，銮舆动，俄经旬日，非可朝行暮至也。脱上皇情或思感，欲见陛下者，将何以赴之？且车驾今行，本意只为避暑，则上皇尚留热处，而陛下自逐凉处，温凊之道，臣切不安。」文多不载。太宗称善。《大唐新语》二。《唐会要》二七。《唐语林》一。

6. []{#唐轶六-马周-6}
咸亨二年五月十六日，城阳公主薨。公主初适杜荷，坐承干事诛，公主改适薛瓘，太宗使卜之。卜人曰：「两火俱食，始则同荣，末亦双悴。若昼日行合卺之礼，则终吉。」上将从之，马周谏曰：「臣闻朝谒以朝，思相戒也；讲习以昼，思相成也；䜩饮以昃，思相欢也；婚合以夜，思相亲也。是以上下有成，内外有亲，动息有时，吉凶有仪。先王之教，不可黩也。今陛下欲谋其始而乱其纪，不可为也。夫卜筮者，所以决嫌疑，若黩礼乱常，先王所不用。」上从其言。瓘后为房州刺史，公主随之，及薨，双柩齐引而还。《唐会要》六。

7. []{#唐轶六-马周-7}
马周雅善敷奏，动无不中。岑文本谓人曰：「吾观马周论事多矣，援引事类，扬搉古今，举要删芜，言辩而理切。奇锋高论，往往间出，听之靡靡，令人忘倦。然鸢肩火色腾上，必速死，恐不能久矣。」无何而卒，如文本言。《大唐新语》七。《唐语林》一。

8. []{#唐轶六-马周-8}
马周临终，索陈事草一箧，手自焚之。曰：「管、晏彰君之过，求身后名，吾不为也。」《南部新书》戊。

## 常　何

1. []{#唐轶六-常何-1}
唐太宗贞观五年，以旱，诏文武官极言得失。时马周客游长安，舍于中郎将常何之家。何武人，不学，不知所言，周代之陈便宜二十余条。上怪其能，以问何。对曰：「此非臣所能，家客马周为臣具草耳。」上即召周与语，甚悦，以何为知人，赐绢三百匹。常何后亦不显，莫知其所以进。予案《李密传》，密从翟让与张须陁战，率骁勇常何等二十人为游骑，遂杀须陁，常何之名盖见于此。唐史亦采于刘仁轨《行年河洛记》也。《容斋四笔》一〇。参见马周[1](#唐轶六-马周-1)。

## 崔仁师

1. []{#唐轶六-崔仁师-1}
崔仁师为度支郎中，尝陛奏度支钱物数千言，手不执本，太宗怪之。令杜正伦赍本，仁师对唱，一无差殊。刑部以反逆缘坐，兄弟没官为轻，改从死。仁师议，以为父子天属，昆季同气，诛其父子，足累其心。此而不顾，何爱兄弟。既欲改法，请审商量。竟从仁师议。《谭宾录》（《广记》一七四）。《大唐新语》四。《神异录》（《广记》一六四）。《续世说》一。

## 于志宁

1. []{#唐轶六-于志宁-1}
于志宁为仆射，与修史，恨不得学士。来济为学士，恨不得修史。《南部新书》丁。

## 高季辅

1. []{#唐轶六-高季辅-1}
见唐太宗[91](#唐轶一-唐太宗-91)。

2. []{#唐轶六-高季辅-2}
〔贞观十七年〕，吏部尚书高季辅知选，凡所铨综，时称允协。十八年，于东都独知选事，太宗赐金背镜一面，以表其清鉴焉。《唐会要》七四。又《广记》一八五引。《谭宾录》（《广记》一六四）。《续世说》四。

## 张行成

1. []{#唐轶六-张行成-1}
太宗尝临轩，谓侍臣曰：「朕所不能恣情以乐当年，而励心苦节、卑宫菲食者，正为苍生耳。我为人主，兼行将相事，岂不是夺公等名？昔汉高得萧、曹、韩、彭，天下宁晏；舜、禹、殷、周得稷、契、伊、吕，四海乂安。如此事，朕并兼之。」给事中张行成谏曰：「有隋失道，天下沸腾。陛下拨乱反正，拯生人于涂炭，何禹、汤所能拟！陛下圣德含光，规模弘远，然文武之烈，未尝无将相。何用临朝对众，与其较量，将以天下已定，不籍其力，复以万乘至尊，与臣下争功。臣闻：『天何言哉，而四时行焉。』又曰『汝唯弗矜，天下莫与汝争功。』臣备员近枢，非敢知献替事，辄陈狂直，伏待菹醢。」太宗深纳之，俄迁侍中。《大唐新语》一。《唐语林》一。

2. []{#唐轶六-张行成-2}
高宗朝，晋州地震，雄雄有声，经旬不止。高宗以问张行成，行成对曰：「陛下本封于晋，今晋州地震，不有征应，岂使徒然哉！夫地，阴也，宜安静，而乃屡动。自古祸生宫掖，衅起宗亲者，非一朝一夕。或恐诸王、公主，谒见频频，承间伺隙。复恐女谒用事，臣下阴谋。陛下宜深思虑，兼修德，以杜未萌。」高宗深纳之。《大唐新语》一。《唐语林》一。

## 任　瓌

1. []{#唐轶六-任瓌-1}
初，兵部尚书任瓌敕赐宫女二人，皆国色。妻妬，烂二女头发秃尽。太宗闻之，令上宫赍金壶缾酒赐之，云：「饮之立死。瓌三品，合置姬媵。尔后不妬，不须饮；若妬，即饮之。」柳氏拜敕讫，曰：「妾与瓌结发夫妻，俱出微贱，更相辅翼，遂致荣官。瓌今多内嬖，诚不如死。」饮尽而卧，然实非酖也，至夜半睡醒。帝谓瓌曰：「其性如此，朕亦当畏之。」因诏二女令别宅安置。《朝野佥载》三。又《广记》二七二引。参看房玄龄15。

2. []{#唐轶六-任瓌-2}
唐管国公任瓌酷怕妻。太宗以功赐二侍子，瓌拜谢，不敢以归。太宗召其妻，赐酒，谓之曰：「妇人妬忌，合当七出。若能改行无妬，则无饮此酒；不尔，可饮之。」曰：「妾不能改妬，请饮酒。」遂饮之。比醉归，与其家死诀，其实非鸩也，既不死。他日，杜正伦讥弄瓌，瓌曰：「妇当怕者三：初娶之时，端居若菩萨，岂有人不怕菩萨耶？既长生男女，如养儿大虫，岂有人不怕大虫耶？年老面皱，如鸠盘荼鬼，岂有人不怕鬼耶？以此怕妇，亦何怪焉？」闻者欢喜。《御史台记》（《广记》二四八）。参看裴谈1。

## 傅　奕

1. []{#唐轶六-傅奕-1}
太史令傅奕，博综群言，尤精《庄》、《老》，以齐生死、混荣辱为事，深排释氏，嫉之如雠。尝至河东，遇弥勒塔，士女辐辏礼拜，奕长揖之曰：「汝往代之圣人，我当今之达士。」奕上疏请去释教，其词曰：「佛在西域，言妖路远。汉译胡书，恣其假托。故不忠不孝，削发而揖君亲；游手游食，易服以逃租税。凡百黎庶，不察根源，乃追既往之罪，虚觊将来之福。布施一钱，希万倍之报；持斋一日，期百日之粮。」又上论十二首，高祖将从之，会传位而止。《大唐新语》九。

2. []{#唐轶六-傅奕-2}
傅奕常不信佛法。高祖时，有西国胡僧能口吐火以威胁众，奕对高祖曰：「此胡法不足信。若火能烧臣，即为圣者。」高祖试之，立胡僧于殿西，奕于殿东，乃令胡僧作法。于是跳跃禁呪，火出僧口，直触奕，奕端笏曰：「干，元亨利贞，邪不干正。」由是火返焰烧僧，立死。《独异志》上。

3. []{#唐轶六-傅奕-3}
贞观中有婆罗僧，言得佛齿，所击前无坚物，于是士马奔凑，其处如市。时傅奕方卧病，闻之，谓其子曰：「是非佛齿。吾闻金刚石至坚，物不能敌，唯羚羊角破之。汝可往试之焉。」胡僧缄縢甚严，固求良久，乃得见。出角叩之，应手而碎，观者乃止。今理珠玉者皆用之。《隋唐嘉话》中。又《广记》一九七引作《国史异纂》。《唐语林》三。

4. []{#唐轶六-傅奕-4}
贞观中，西域献胡僧，咒术能死生人。太宗令于飞骑中拣壮勇者试之，如言而死，如言而苏。帝以告太常卿傅奕，奕曰：「此邪法也。臣闻邪不犯正，若使咒臣，必不得行。」帝召僧咒奕，奕对之，初无所觉。须臾，胡僧忽然自倒，若为所击者，便不复苏。《隋唐嘉话》中。又《广记》二八五引作《国朝杂记》。《唐语林》三。　案：今本《刘宾客嘉话录》亦载之，唐兰考为误入。

5. []{#唐轶六-傅奕-5}
唐太史令傅奕，本太原人，隋末，徙至扶风。少好博学，善天文历数，聪辩，能剧谈。自武德、贞观中，尝为太史令。性不信佛法，每轻僧尼，至以石像为塼瓦之用。《地狱苦记》（《广记》一一六）。

## 吕　才

1. []{#唐轶六-吕才-1}
见玄奘[6](#唐轶六-玄奘-6)。

## 张玄素

1. []{#唐轶六-张玄素-1}
张玄素，贞观初太宗闻其名，召见，访以理道。玄素曰：「臣观自古已来，未有如隋室丧乱之甚，岂非其君自专，其法日乱。向使君虚受于上，臣弼违于下，岂至于此。且万乘之主，欲使自专庶务，日断十事，而有五条不中者，何况万务乎？以日继月，乃至累年，乖缪既多，不亡何待？陛下若近鉴危亡，日慎一日，尧舜之道，何以加之。」太宗深纳之。《大唐新语》二。《唐语林》一。

2. []{#唐轶六-张玄素-2}
张玄素为给事中，贞观初修洛阳宫以备巡幸，上书极谏，其略曰：「臣闻阿房成，秦人散；章华就，楚众离；及干阳毕功，隋人解体。且陛下今时功力，何异昔日，役疮痍之人，袭亡隋之弊。以此言之，恐甚于炀帝，深愿陛下思之。无为由余所笑，则天下幸甚。」太宗曰：「卿谓我不如炀帝，何如桀纣？」玄素对曰：「若此殿卒兴，所谓同归于乱。且陛下初平东都，太上皇敕：『高门大殿，并宜焚毁。』陛下以瓦木可用，不宜焚灼，请赐与贫人。事虽不行，天下称为至德。今若不遵旧制，即是隋役复兴。五六年间，取舍顿异，何以昭示万姓，光敷四海？」太宗曰：「善。」赐采三百疋。魏征叹曰：「张公论事，遂有回天之力，可谓仁人之言，其利溥哉！」 《大唐新语》二。《贞观政要》二。《唐语林》一。

3. []{#唐轶六-张玄素-3}
见孙伏伽[3](#唐轶五-孙伏伽-3)。

## 柳　亨

1. []{#唐轶六-柳亨-1}
柳亨饮未尝醉，有白鸡盏，取其迅速。《朝野佥载》（《锦绣万花谷》前集三五）。

## 阎立德

1. []{#唐轶六-阎立德-1}
见阎立本[3](#唐轶六-阎立本-3)、[7](#唐轶六-阎立本-7)。
2. []{#唐轶六-阎立德-2}
见阎立本[3](#唐轶六-阎立本-3)、[7](#唐轶六-阎立本-7)。

## 阎立本

1. []{#唐轶六-阎立本-1}
阎立本家代善画。至荆州视张僧繇旧迹，曰：「定虚得名耳。」明日又往，曰：「犹是近代佳手。」明日更往，曰：「名下定无虚士。」坐卧观之，留宿其下，十日不能去。张僧繇始作《醉僧图》，道士每以此嘲僧，群僧耻之，于是聚钱数十万，贸阎立本作《醉道士图》，今并传于代。《隋唐嘉话》中。又《广记》二一一引作《国史异纂》。《图画见闻志》五。《唐语林》三。《宣和画谱》一。　案：《刘宾客嘉话录》亦载此文，唐兰考为误入。

2. []{#唐轶六-阎立本-2}
国初阎立本善画，尤工写真。太宗之为秦王也，使立本图秦府学士杜如晦等一十八人，文学士褚亮为赞。今人间《十八学士图》是也。《封氏闻见记》五。《唐朝名画录》。又《广记》二一一、《御览》七五一引作《唐画断》。《宣和画谱》一。《图绘宝鉴》二。

3. []{#唐轶六-阎立本-3}
唐贞观三年，东蛮谢元深入朝，冠乌熊皮冠，以金络额，毛帔以裳，为行縢，著履。中书侍郎颜师古奏言：「昔周武王治致太平，远国归款，周史乃集其事为《王会》篇。今圣德所及，万国来朝，卉服鸟章，俱集蛮邸，实可图写贻于后，以彰怀远之德。」从之，乃命立德等图画之。又赵郡李嗣真论画，其上品之第三序右相博陵子阎立本，洎其兄工部尚书大安公立德之画曰：「大安博陵，难兄难弟。自江右陆谢云亡，北朝子华长逝，象人之妙，实为中兴。至如万国来庭，奉涂山之玉帛；百蛮朝贡，接应门之序位，折旋矩规，端簪奉笏之仪；魁诡谲怪，鼻饮头飞之俗，莫不尽该豪末，备得精神。」《谭宾录》（《广记》二一一）。又张本《说郛》七三引。《宣和画谱》一。

4. []{#唐轶六-阎立本-4}
阎立本画《宣王吉日图》，太宗文皇帝尚为题字。时朝中诸公皆议论东都从幸，上出示图于诸臣，称为「越绝前世」，已而忽藏于衣袖，笑谢而退。自是立本有丹青之誉。《龙城录》上。

5. []{#唐轶六-阎立本-5}
太宗尝与侍臣泛舟春苑，池中有异鸟随波容与，太宗击赏数四，诏坐者为咏，召阎立本写之。阁外传呼云：「画师阎立本。」立本时为主爵郎中，奔走流汗，俯伏池侧，手挥丹青，不堪愧赧。既而戒其子曰：「吾少好读书，幸免面墙。缘情染翰，颇及侪流。唯以丹青见知，躬厮养之务，辱莫大焉。汝宜深戒，勿习此也。」《大唐新语》一一。又《广记》二一一引。《歴代名画记》九。《唐朝名画录》。《宣和画谱》一。

6. []{#唐轶六-阎立本-6}
阎立本，太宗朝官至刑部侍郎，位居宰相，与兄立德齐名于当世。尝奉诏写太宗御容，后有佳手传写于玄都观东壁前间，以镇九岗之气，犹可仰神武之英威也。《唐朝名画录》。又《广记》二一一引作《唐画断》。

7. []{#唐轶六-阎立本-7}
阎立德《职贡》图异方人物诡怪之质，自梁、魏以来名手，不可过也。时南山有猛兽害人，太宗使骁勇者往捕之，不获。又虢王元凤忠义奋发，往射之，一箭而毙。太宗壮之，使其弟立本图其状，鞍马仆从，皆若真；观者莫不惊叹其神妙。……惟《职贡》、《卤簿》等图，与立德皆同制之。又云慈恩寺画功德，亲手设色，不见其踪迹。凡画人物，冠冕车服，皆神妙也。《唐朝名画录》。又《御览》七五一、《广记》二一一引作《唐画断》。《历代名画记》九。

8. []{#唐轶六-阎立本-8}
立本以高宗总章元年迁右相，今之中书令也，时人号为「丹青神化」。今西京延康坊立本旧宅西亭，立本所画山水存焉。《封氏闻见记》五。《唐语林》三。

9. []{#唐轶六-阎立本-9}
高宗朝，姜恪以边将立功为左相，阎立本为右相。时以年饥，放国子学生归，又限令史通一经。时人为之语曰：「左相宣威沙漠，右相驰誉丹青。三馆学生放散，五台令史明经。」以末伎进身者，可为炯戒。《大唐新语》一一。又《广记》二一一引。《历代名画记》九。

10. []{#唐轶六-阎立本-10}
见狄仁杰[2](#唐轶八-狄仁杰-2)。

## 李干祐

1. []{#唐轶六-李干祐-1}
见汲师[1](#唐轶七-汲师-1)。

## 唐　皎

1. []{#唐轶六-唐皎-1}
唐皎贞观中为吏部。先时选集，四时随到即补，皎始请以冬时大集，终季春而毕。至今行之。《大唐传载》。

2. []{#唐轶六-唐皎-2}
先是，侍郎唐皎铨引选人，问其稳便。对曰「家在蜀」，乃注吴；有言「亲老在江南」，即唱陇右。有一信都人，心希河朔恩，绐曰「愿得淮、淝」，即注漳、滏间一尉。由是大为选人作法，取之往往有情愿者。《封氏闻见记》三。《唐会要》七四。又《广记》一八五引。

## 唐　临

1. []{#唐轶六-唐临-1}
唐临为大理卿，初莅职，断一死囚。先时坐死者十余人，皆他官所断。会太宗幸寺，亲录囚徒。他官所断死囚，称冤不已；临所断者，嘿而无言。太宗怪之，问其故，囚对曰：「唐卿断臣，必无枉滥，所以绝意。」太宗叹息久之，曰：「为狱固当若是。」囚遂见原。即日，拜御史大夫，太宗亲为之考词曰：「形若死灰，心如铁石。」初，临为殿中侍御史，正班大夫韦挺责以朝列不肃，临曰：「此将为小事，不以介意，请俟后命。」翌日，挺离班与江夏王道宗语，趋进曰：「王乱班。」将弹之。道宗曰：「共公卿大夫语。」临曰：「大夫亦乱班。」挺失色而退。同列莫不悚动。《大唐新语》四。又《御览》二三一引。《唐会要》六二。

2. []{#唐轶六-唐临-2}
唐公临性宽仁多慈恕。欲吊丧，令家僮归取白衫，僮仆误持余衣，惧未敢进。临祭，公谓之曰：「今日气逆，不宜哀泣，向取白衫且止之。」又令煮药，不精，潜觉其故，又谓曰：「今日阴晦，不宜服药，可弃之。」终不扬其过也。《大唐传载》。又《广记》四九三引。《唐语林》三。

## 刘德威

1. []{#唐轶六-刘德威-1}
太宗问大理卿刘德威曰：「近来刑网稍密，何也？」对曰：「诚在君上，不由臣下。主好宽则宽，好急则急。律文：失入减三等，失出减五等。今则反是，失入无辜，失出则获戾，所以吏各自爱，竞执深文，畏罪之所致也。」太宗深纳其言。《大唐新语》四。

## 窦　静

1. []{#唐轶六-窦静-1}
窦静为司农卿，赵元楷为少卿。静颇方直，甚不悦元楷之为官。属大会，谓元楷曰：「如隋焬帝意在奢侈，竭四海以奉一人者，司农须公矣。方今圣上躬履节俭，屈一人以安兆庶，司农何用于公哉！」元楷赧然而退。初，太宗既平突厥，徙其部众于河南，静上疏极谏，以为不便。又请太宗置屯田，以省馈饷。皆有弘益。《大唐新语》三。

## 窦师纶

1. []{#唐轶六-窦师纶-1}
窦师纶字希言，纳言陈国公抗之子。初为太宗秦王府咨议、相国录事参军，封陵阳公。性巧绝。草创之际，乘舆皆阙，敕兼益州大行台检校修造。凡创瑞锦宫绫，章彩奇丽，蜀人至今谓之陵阳公样。官至太府卿，银、坊、邛三州刺史。高祖、太宗时内库瑞锦对雉鬭羊、翔凤游麟之状，创自师纶，至今传之。

## 王师旦

1. []{#唐轶六-王师旦-1}
贞观二十年，王师旦为员外郎，冀州进士张昌龄、王公瑾并文词俊楚，声振京邑。师旦考其文策为下等，举朝不知所以。及奏等第，太宗怪无昌龄等名，问师旦。师旦曰：「此辈诚有词华；然其体轻薄，文章浮艳，必不成令器。臣擢之，恐后生倣效，有变陛下风俗。」上深然之。后昌龄为长安尉，坐赃罪解官，而王公瑾亦无所成。《封氏闻见记》三。《谭宾录》（《广记》一六九）。《唐会要》七六。《唐语林》三。《唐诗纪事》八。

## 裴明礼

1. []{#唐轶六-裴明礼-1}
唐裴明礼，河东人，善于理生。收人间所弃物，积而鬻之，以此家产巨万。又于金光门外市不毛地，多瓦砾，非善价者，乃于地际竖标，悬以筐，中者辄酬以钱，十百仅一二中。未洽浃，地中瓦砾尽矣。乃舍诸牧羊者，粪既积，预聚杂果核，具犂牛以耕之。岁余滋茂，连车而鬻，所收复致巨万。乃缮甲第，周院置蜂房以营蜜。广栽蜀葵、杂花果，蜂采花逸而蜜丰矣。营生之妙，触类多奇，不可胜数。贞观中，自右台主簿拜殿中侍御史，转兵、吏员外，中书舍人，累迁太常卿。《御史台记》（《广记》二四三）。

## 萧德言

1. []{#唐轶六-萧德言-1}
唐萧德言笃志于学，每开五经，必盥濯束带，危坐对之。妻子谓曰：「终日如是，无乃劳乎？」德言曰：「敬先师之言，岂惮于此乎。」《谭宾录》（《广记》二〇二）。

## 袁承序

1. []{#唐轶六-袁承序-1}
见岑文本[3](#唐轶六-岑文本-3)。

## 敬　播

1. []{#唐轶六-敬播-1}
太宗破高丽于安市城东南，斩首二万余级，降者二万余人，俘获牛马十万余匹。因名所幸山为「驻跸山」。许敬宗为文刻石纪功焉。中书舍人敬播曰：「圣人与天地合德，山名驻跸，此盖天意銮舆不复更东矣。」自七月攻安市，城拔，乃班师焉。《大唐新语》七。

## 谷那律

1. []{#唐轶六-谷那律-1}
谷那律，贞观中为谏议大夫，褚遂良呼为九经库。永徽中，尝从猎，途中遇雨。高宗问：「油衣若为得不漏？」那律曰：「能以瓦为之，不漏也。」意不为畋猎。高宗深赏焉，赐那律绢帛二百疋。《大唐新语》一。《唐会要》二八。《唐语林》一。　案：《贞观政要》一〇、《旧唐书》一八九、《新唐书》一九八亦载之，并为太宗事迹。《通鉴》一九九则同此。

## 契苾何力

1. []{#唐轶六-契苾何力-1}
见薛万备[1](#唐轶六-薛万备-1)。

2. []{#唐轶六-契苾何力-2}
契苾何力，铁勒酋长也。太宗征辽，以为前军总管。军次白雀城，被矟中腰，疮重疾甚，太宗亲为傅药。及城破，敕求得伤何力者，付何力令自杀之。何力奏曰：「犬马犹为主，况于人乎？彼为其主致命，冒白刃而刺臣者，是义勇士也。不相识，岂是冤雠？」遂舍之。《大唐新语》七。

3. []{#唐轶六-契苾何力-3}
司稼卿梁孝仁，高宗时造蓬莱宫，诸庭院列树白杨。将军契苾何力，铁勒之渠率也，于宫中纵观。孝仁指白杨曰：「此木易长，三数年间宫中可得阴映。」何力一无所应，伹诵古诗云：「白杨多悲风，萧萧愁杀人。」意谓此是冢墓间木，非宫中所宜种。孝仁遽令拔去，更树梧桐也。《隋唐嘉话》中。《唐语林》一。

## 薛大鼎

1. []{#唐轶六-薛大鼎-1}
薛大鼎为沧州刺史，界内先有〔无〕棣河，隋末填塞，大鼎奏闻开之，引鱼盐于海。百姓歌曰：「新河得通舟檝利，直至沧海鱼盐至。昔日徒行今骋驷，美哉薛公德滂被。」大鼎又决长卢及漳、衡等三河，分泄夏潦，境内无复水害。《大唐新语》四。

2. []{#唐轶六-薛大鼎-2}
薛大鼎为沧州刺史，引海水，利鱼盐，邑人歌之。时瀛州刺史贾敦（顺）〔颐〕、冀州刺史郑德本，俱有美政，河北称为「铛脚刺史」。《独异志》上。

## 尹伊　杨纂

1. []{#唐轶六-尹伊-1} []{#唐轶六-杨纂-1}
贞观中，金城坊有人家为胡所劫者，久捕贼不获。时杨纂为雍州长史，判勘京城坊市诸胡，尽禁推问。司法参军尹伊异判之曰：「贼出万端，诈伪非一，亦有胡着汉帽，汉着胡帽，亦须汉里兼求，不得胡中直觅。请追禁西市胡，余请不问。」纂初不同其判，遽命，沉吟少选，乃判曰：「纂输一筹。余依判。」太宗闻之，笑曰：「朕用尹伊，杨纂闻义伏输一筹，朕复得几筹耶？」俄果获贼。尹伊尝为坊州司户，尚药局牒省索杜若，省符下坊州供送。伊判之曰：「坊州本无杜若，天下共知。省符忽有此科，应由谢朓诗误。华省曹郎如此判，岂不畏二十八宿向下笑人！」由是知名。改补雍州司法。《大唐新语》九。《御史台记》（《广记》二四九）。《隋唐嘉话》中。又《广记》四九三引作《国史异纂》。《南部新书》己。　案：今本《刘宾客嘉话录》亦载坊州事，唐兰考为误入。

## 冯　立

1. []{#唐轶六-冯立-1}
冯立，武德中为东宫率，甚被隐太子亲遇。太子之死也，左右多逃散，立叹曰：「岂有生受其恩，而死逃其难！」于是率兵犯玄武门，苦战，杀屯营将军敬君弘。谓其徒曰：「微以报太子矣。」遂解兵遁于野。俄而来请罪，太宗数之曰：「汝昨者出兵来战，大杀伤吾兵，将何以逃死？」立饮泣而对曰：「立出身事主，期之効命，当战之日，无所顾惮。」因戏欷，悲不自胜。太宗慰勉之，授左屯衞中郎将。立谓所亲曰：「逢莫大之恩幸而获免，终当以死奉答。」未几，突厥至便桥，率数百骑与虏战于咸阳，杀获甚众，所向皆披靡，太宗闻而嘉叹之。时有齐王元吉府左车骑谢叔方率府兵与立合军拒战，及杀敬君弘、中郎将吕衡，王师不振，秦府护军尉尉迟敬德乃持元吉首以示之，叔方下马号泣，拜辞而遁。明日出首，太宗曰：「义士也。」命释之，授右翊衞郎将。《贞观政要》五。《大唐新语》三。

2. []{#唐轶六-冯立-2}
出牧南海，前后牧守率多贪冒，蛮夷患之，数为叛逆。立不营生业，衣食取给而已。尝至贪泉，叹曰：「此吴隐之所酌泉也。饮一杯何足道哉，吾当汲而为食。」毕饮而去。《大唐新语》三。

## 王　璥

1. []{#唐轶六-王璥-1}
贞观中，左丞李行廉弟行诠前妻子忠烝其后母，遂私将潜藏，云敕追入内。行廉不知，乃进状问，奉敕推诘极急。其后母诈以领巾勒项卧街中，长安县诘之，云有人诈宣敕唤去，一紫袍人见留宿，不知姓名，勒项送至街中。忠惶恐，私就卜问，被不良人疑之，执送县。县尉王璥引就房内推问，不承。璥先令一人于案褥下伏听，令一人走报长使唤，璥锁房门而去。子母相谓曰：「必不得承。」并私密之语。璥至开门，案下之人亦起，母子大惊，并具承伏法云。《朝野佥载》五。《折狱龟鉴》三。

## 蒋　恒

1. []{#唐轶六-蒋恒-1}
贞观中，衞州板桥店主张迪妻归宁。有衞州三衞杨贞等三人投店宿，五更早发。夜有人取三衞刀杀张迪，其刀却内鞘中，贞等不知之。至明，店人趋贞等，拔刀血狼藉，囚禁拷讯，贞等苦毒，遂自诬。上疑之，差御史蒋恒覆推。至，总追店人十五以上集，为人不足，且散，唯留一老婆年八十已上。晚放出，令狱典密觇之，曰：「婆出，当有一人与婆语者，即记取姓名，勿令漏泄。」果有一人共语者，即记之。明日复尔。其人又问婆：「使人作何推勘？」如是者二日，并是此人。恒总追集男女三百余人，就中唤与老婆语者一人出，余并放散。问之具伏，云与迪妻奸杀有实。奏之，敕赐帛二百段，除侍御史。《朝野佥载》四。《折狱龟鉴》一。

## 裴　略

1. []{#唐轶六-裴略-1}
唐初，裴略宿衞考满，兵部试判，为错一字落第。此人即向仆射温彦博处披诉，彦博当时共杜如晦坐，不理其诉。此人即云：「少小以来，自许明辩。至于通传言语，堪作通事舍人。并解作文章，兼能嘲戏。」彦博始回意共语。时厅前有竹，彦博即令嘲竹，此人应声嘲曰：「竹，风吹青肃肃，凌冬叶不凋，经春子不熟。虚心未能待国士，皮上何须生节目。」彦博大喜，即云：「既解通传言语，可传语与厅前屏。」此人走至屏，大声语曰：「方今圣上聪明，辟四门以待士。君是何物，久在此妨贤路，即推倒。」彦博云：「此意著博。」此人云：「非但著膊，亦乃着肚。」当为杜如晦在坐。有此言。彦博、如晦，俱大欢笑，即令送吏部与官。《启颜录》（《广记》二五四）。《大唐新语》一三。《群居解颐》（张本《说郛》三二、陶本《说郛》二四）。

## 张昌龄

1. []{#唐轶六-张昌龄-1}
见王师旦[1](#唐轶六-王师旦-1)。

2. []{#唐轶六-张昌龄-2}
张昌龄与太皇作息兵甲诏，叹曰：「祢衡、潘岳之俦也。」《南部新书》丙。《唐诗纪事》八。

3. []{#唐轶六-张昌龄-3}
见苏味道[9](#唐轶八-苏味道-9)。

## 慧　静

1. []{#唐轶六-慧静-1}
贞观中，纪国寺僧慧静撰《续英华诗》十卷，行于代。慧静尝言曰：「作之非难，鉴之为贵。吾所搜拣，亦《诗》三百篇之次矣。」慧静俗姓房，有藻识。今复有诗篇十卷，与《英华》相似，起自梁代，迄于今朝，以类相从，多于慧静所集，而不题撰集人名氏。《大唐新语》九。《南部新书》乙。

## 尉迟乙僧

1. []{#唐轶六-尉迟乙僧-1}
尉迟乙僧者，吐火罗国人。贞观初，其国王以丹青奇妙荐之阙下。又云其国尚有兄甲僧，未见其画踪也。乙僧今慈恩寺塔前功德，又凹凸花面中间千手眼大悲精妙之状，不可名焉。又光宅寺七宝台后面画降魔像千怪万状，实奇踪也。凡画功德、人物、花鸟，皆是外国之物像，非中华之威仪。前辈云：「尉迟乙僧，阎立本之比也。」景玄尝以阎画外国之人，未尽其妙；尉迟画中华之像，抑亦未闻。由是评之，所攻各异。其故居神品也。《唐朝名画录》。 又《广记》二一一引作《唐画断》。《宣和画谱》一。

2. []{#唐轶六-尉迟乙僧-2}
尉迟乙僧，于阗国人，父跋质那。乙僧国初授宿衞官，袭封郡公。善画外国及佛像。时人以跋质那为大尉迟，乙僧为小尉迟。画外国及菩萨，小则用笔紧劲，如屈铁盘丝，大则洒落有气概。僧悰云：「外国鬼神，奇形异貌，中华罕继。」窦云：「澄思用笔，虽与中华道殊，然气正迹高，可与顾、陆为友。」　《历代名画记》九。

3. []{#唐轶六-尉迟乙僧-3}
尉迟乙僧画平阳公主像，据鞍佩橐鞬，唐初奇笔。画马尤精好，在韩干上。《纬略》一〇。

4. []{#唐轶六-尉迟乙僧-4}
普贤堂，本天后梳洗堂，蒲萄垂实，则幸此堂。今堂中尉迟画颇有奇处，四壁画像及脱皮白骨，匠意极险。又变形三魔女，身若出壁。又佛圆光，均彩相错乱目成。讲东壁佛座前锦如断古标。又左右梵僧及诸蕃往奇，然不及西壁。西壁逼之摽摽然。《酉阳杂俎》续集六。

## 王　定

1. []{#唐轶六-王定-1}
王定为中书，常僻于画。公政之外，每图像菩萨、高僧、士女，皆冠于当代。每经画处，咸谓惊人。《唐朝名画录》。《图绘宝鉴》二。

## 张孝师

1. []{#唐轶六-张孝师-1}
张孝师为骠骑尉，尤善画地狱，气候幽默。孝师曾死复苏，具见冥中事，故备得之。吴道玄见其画，因效为地狱变。《历代名画记》九。又《御览》七五一引。《宣和画谱》一。《图绘宝鉴》二。

## 萧　翼

1. []{#唐轶六-萧翼-1}
太宗以翼为监察御史，充使取羲之《兰亭序》真迹于越僧辩才。翼初作北人南游，一见款密，留宿，设缸面酒。江东缸面，犹河北曰瓮头，盖初熟酒也。酣乐之后，探韵赋诗。才探来字诗云：「初酝一缸开，新知万里来。披云同落莫，步月共徘徊。夜久孤琴思，风长旅雁哀。非君有秘术，谁照不燃灰。」翼探招字诗云：「邂逅款良宵，慇懃荷胜招。弥天俄若旧，初地岂成遥。酒蚁倾还泛，心猿躁似调。谁怜失群翼，长苦业风飘。」既而以术取其书以归。本名世翼。《唐诗纪事》五出《法书要录》三载何延之《兰亭记》，又《广记》二〇八引之。

## 赵耶利

1. []{#唐轶六-赵耶利-1}
赵耶利居士，唐初天水人也。以琴道见重于海内，帝王贤贵靡不钦风。旧错谬十五余弄，皆削凡归雅，无一征玷不合于古。述《执法象》及《胡笳五弄谱》两卷。弟子达者三人，并当代翘楚。贞观十年，终于曹，寿七十六。弟子宋孝臻、公孙常。《乐纂》（《御览》五七九》。　案：赵耶利《新唐书·艺文志》作「赵邪利」。

## 罗黑黑

1. []{#唐轶六-罗黑黑-1}
见唐太宗[143](#唐轶一-唐太宗-143)。

## 裴洛儿

1. []{#唐轶六-裴洛儿-1}
贞观中，弹琵琶裴洛儿始废拨用手，今俗谓搊琵琶是也。《隋唐嘉话》中。《广记》二〇五、张本《说郛》六七引作《国史异纂》。《琵琶录》（陶本《说郛》一〇二、张本《说郛》二〇）。

## 王君操

1. []{#唐轶六-王君操-1}
王君操父大业中为郷人李君则殴死。贞观初，君则以运代迁革，不惧宪纲；又以君操孤微，必无复雠之志，遂诣州府自露，为君操密藏白刃刺杀之，刳其心肝，咀之立尽。诣刺史自陈，州司以其擅杀，问之曰：「杀人偿死，律有明文，何方自理，以求生路？」君操曰：「亡父被杀二十余年，闻诸典礼，父雠不同天，早愿从之，久而未遂。常惧灭亡，不展冤情。今耻既雪，甘从刑宪。」州司上闻，太宗特原之。《大唐新语》五。

## 甄　权

1. []{#唐轶六-甄权-1}
甄权精究医术，为天下最。年一百三岁，唐太宗幸其宅，拜朝散大夫。《谭宾录》（《广记》二一八）。《唐会要》八二。

## 孙思邈

1. []{#唐轶六-孙思邈-1}
孙思邈，华原人，七岁就学，日讽千言。及长，善谭庄老百家之说。周宣帝时，以王室多故，隐于太白山。隋文帝辅政，征为国子博士，不就。常谓人曰：「过是五十年，当有圣人出，吾方助之，以济生人。」太宗召诣京师，嗟其颜貌甚少，谓之曰：「故知有道者诚可尊重，羡门之徒，岂虚也哉！」将授之以爵位，固辞不受。高宗召拜谏议大夫，又固辞。时年九十余，而视听不衰，颇明推步导养之术。时范阳卢照邻，有盛名于朝，而染恶疾，嗟禀受之不同，昩彭殇之殊致，尝问于思邈曰：「名医愈疾，其道如何？」对曰：「吾闻善言天者，必本之于人。天有四时五行，寒暑迭代，其运转也。和而为雨，怒而为风，凝为霜雪，张为虹蜺，此天地之常数。人有四肢五藏，一觉一寐，呼吸吐纳，精气往来，流而为荣衞，彰而为气色，发而为声音，此人之常数也。阳用其精，阴用其形，天人之所同也。及其失也，蒸则生热，否则生寒，结而为瘤赘，陷而为痈疽，奔而为喘乏，竭而为焦枯，沴发乎面，变动乎形，推此以及天，则兆亦如之。故五纬盈缩，星辰错行，日月薄蚀，彗孛流飞，此又天文之危沴也。寒暑不时，此天地之蒸否也。石立土踊，此天地之瘤赘也。山崩地陷，此天地之痈疽也。奔风暴雨，此天地之喘乏也。雨泽不降，川渎涸竭，此天地之焦枯也。良医导之以药石，救之以针剂。圣人和之以至德，辅之以人事。故体有可愈之疾，天地有可消之灾也。」又曰：「胆欲大而心欲小，智欲圆而行欲方。诗曰：『如临深渊；如履薄冰。』谓小心也。『赳赳武夫，公侯干城。』谓大胆也。不为利回，不为义疚，仁之方也。见几而作，不俟终日，智之圆也。」制授承务郎，直尚药局。永徽初卒，遗令薄葬，不设明器牲牢之奠。月余颜色不变，举尸入棺，如空焉。时人疑其尸解矣。《大唐新语》一〇。《谭宾录》（《广记》二一八）。《仙传拾遗》及《宣室志》（《广记》二一）。

2. []{#唐轶六-孙思邈-2}
初，魏征等受诏修齐、梁、周、隋等五代史，恐有遗漏，屡访于思邈，口以传授，有如目覩。东台侍郎孙处约尝将其五子、儆、俊、侑、佺，以谒思邈。思邈曰：「俊当先贵，侑当晚达，佺最居重位，祸在执兵。」后皆如其言。太子詹事卢齐卿，自幼时请问人伦之事，思邈曰：「汝后五十年，位登方伯，吾孙当为属吏，可自保也。」齐卿后为徐州刺史，思邈孙溥，果为徐州萧县丞。邈初谓齐卿言时，溥犹未生，而预知其事。凡诸异迹，多如此焉。《仙传拾遗》及《宣室志》（《广记》二一）。《续前定录》（张本《说郛》一〇〇、陶本《说郛》七二）。

3. []{#唐轶六-孙思邈-3}
孙思邈年百余岁，善医术。谓高仲舒曰：「君有贵相，当数政刺史。若为齐州刺史，邈有一儿作尉，事使君，虽合得杖，君当忆老人言，愿放之。」后果如其言，已剥其衣讫，忽记忆，遂放。《定命录》（《广记》二二二）。

4. []{#唐轶六-孙思邈-4}
孙思邈以交加木造百齿梳用之，养生要法也。《樵人直说》（《云仙杂记》三）。

5. []{#唐轶六-孙思邈-5}
孙思邈尝隐终南山，与宣律和尚相接，每来往互参宗旨。时大旱，西域僧请于昆明池结坛祈雨，诏有司备香灯，凡七日，缩水数尺。忽有老人夜诣宣律和尚求救，曰：「弟子昆明池龙也，无雨久，匪由弟子。胡僧利弟子脑，将为药，欺天子言祈雨，命在旦夕，乞和尚法力加护。」宣公辞曰：「贫道持律而已，可求孙先生。」老人因至思邈石室求救。孙谓曰：「我知昆明龙宫有仙方三十首，尔传与予，予将救汝。」老人曰：「此方上帝不许妄传，今急矣，固无所吝。」有顷，捧方而至。孙曰：「尔第还，无虑胡僧也。」自是池水忽涨，数日溢岸，胡僧羞恚而死。孙复著《千金方》三十卷，每卷入一方，人不得晓。及卒后，时有人见之。《酉阳杂俎》前集二。《仙传拾遗》及《宣室志》（《广记》二一）。

## 李淳风

1. []{#唐轶六-李淳风-1}
见袁天纲[4](#唐轶五-袁天纲-4)。

2. []{#唐轶六-李淳风-2}
太史令李淳风校新历成，奏太阳合朔，当蚀既，于占不吉。太宗不悦，曰：「日或不蚀，卿将何以自处？」曰：「有如不蚀，则臣请死之。」及期，帝候日于庭，谓淳风曰：「吾放汝与妻子别。」对以尚早一刻，指表影曰：「至此蚀矣。」如言而蚀，不差毫发。《隋唐嘉话》中。《广记》七六引作《国史异纂》。

3. []{#唐轶六-李淳风-3}
见唐太宗[111](#唐轶一-唐太宗-111)。

4. []{#唐轶六-李淳风-4}
李太史与张文收率更坐，有暴风自南而至，李以南五里当有哭者，张以为有音乐。左右驰马观之，则遇送葬者，有鼓吹焉。《隋唐嘉话》中。《广记》七六引作《国史异纂》。《唐语林》五。

5. []{#唐轶六-李淳风-5}
见武皇后[3](#唐轶一-武皇后-3)。

## 袁客师

1. []{#唐轶六-袁客师-1}
天纲有子客师，传其父业，所言亦验。客师官为廪牺令。显庆中，与贾文通同供奉。高宗以银合合一鼠，令诸术数人射之，皆言有一鼠，客师亦曰：「鼠也，然入一出四。其鼠入合中，已生三子。」果有四矣。客师尝与一书生同过江，登舟，遍视舟中人颜色，谓同侣曰：「不可速也。」遂相引登岸。私语曰：「吾见舟中数十人，皆鼻下黑气，大厄不久。岂可知而从之，但少留。」舟未发间，忽见一丈夫，神色高朗，跛一足，负担驱驴登舟。客师见此人，乃谓侣曰：「可以行矣。贵人在内，吾侪无忧矣。」登舟而发。至中流，风涛忽起，危惧虽甚，终济焉。询驱驴丈夫，乃是娄师德也。后位至纳言焉。《定命录》（《广记》二二一）。《云谷杂记》二。

## 张冏藏

1. []{#唐轶六-张冏藏-1}
张冏藏善相，与袁天纲齐名。有河东裴某，年五十三为三衞，当夏季番，入京，至浐水西店买饭。同坐有一老人谓裴曰：「贵人。」裴因对曰：「某今年五十三，尚为三衞，岂望官爵？老父奈何谓仆为贵人？」老父笑曰：「君自不知耳。从今二十五日，得三品官。」言毕便别。乃张冏藏也。裴至京，当番已二十一日。属太宗气疾发动，良医名药，进服皆不効，坐卧寝食不安，有诏：三衞已上，朝士已下，皆令进方。裴随例进一方，乳煎荜拨而服，其疾便愈。敕付中书，使与一五品官。宰相逡巡，未敢进拟。数日，太宗气疾又发，又服荜拨差，因问前三衞得何官，中书云：「未审与五品文官、武官？」太宗怒曰：「治一拨乱天子得活，何不与官？向若治宰相病可，必当日得官。」其日，特恩与三品正员京官，拜鸿胪卿，累迁至本州刺史。刘仁轨，尉氏人。年七八岁时，冏藏过其门见焉，谓其父母曰：「此童子骨法甚奇，当有贵禄，宜保养教诲之。」后仁轨为陈仓尉，冏藏时被流剑南，经岐州过，冯长命为岐州刺史，令看判司已下，无人至五品者。出逢仁轨，凛然变色，却谓冯使君曰：「得贵人也。」遂细看之，后至仆射。谓之曰：「仆二十年前于尉氏见一小儿，其骨法与公相类，当时不问姓名，不知谁耳。」轨笑曰：「尉氏小儿，仁轨是也。」冏藏曰：「公不离四品。若犯大罪，即三品已上。」后从给事中出为青州刺史，知海运，遭风失船，被河间公李义府谮之，差御史袁异式推之，大理断死，特敕免死除名，于辽东効力。入为大司宪，竟位至左仆射。卢嘉玚有庄田在许州，与表丈人河清张某邻近，张任监察御史，丁忧，及终制，携嘉玚同诣张冏藏。其时嘉玚年尚龆龀，张入见冏藏，立嘉玚于中门外。张谓冏藏曰：「服终欲见宰执，不知何如？」冏藏曰：「侍御且得本官，纵迁，不过省郎。」言毕，冏藏相送出门，忽见嘉玚，谓张曰：「侍御官爵不及此儿。此儿甚贵而寿，典十郡已上。」后嘉玚历十郡守，寿至八十。魏齐公元忠少时，曾谒冏藏，冏藏待之甚薄，就质通塞，亦不答也。公大怒曰：「仆不远千里裹粮，非徒行耳，必谓明公有以见教，而含木舌，不尽勤勤之意耶！且穷通贫贱，自属苍苍，何预公焉！」因拂衣而去。冏藏遽起，言曰：「君之相禄，正在怒中。后当位极人臣。」……姚元崇、李迥秀、杜景佺三人，因选同诣冏藏，冏藏云：「公三人并得宰相。然姚最富贵，出入数度为相。」后皆如言。《定命录》（《广记》二二一）。

2. []{#唐轶六-张冏藏-2}
见李𪟝19。

3. []{#唐轶六-张冏藏-3}
见娄师德[2](#唐轶八-娄师德-2)。

4. []{#唐轶六-张冏藏-4}
见张嘉贞[6](#唐轶十一-张嘉贞-6)。

5. []{#唐轶六-张冏藏-5}
周郎中裴珪妾赵氏，有美色，曾就张璟藏卜年命。藏曰：「夫人目长而漫视。准相书，猪视者淫。妇人目有四白，五夫守宅。夫人终以奸废，宜慎之。」赵笑而去。后果与人奸，没入掖庭。《朝野佥载》一。

## 玄　奘

1. []{#唐轶六-玄奘-1}
沙门玄奘俗姓陈，偃师人，少聪敏，有操行。贞观三年，因疾而挺志往五天竺国，凡经十七岁，至贞观十九年二月十五日，方到长安。足所亲践者一百一十一国，探求佛法，咸究根源。凡得经论六百五十七部，佛舍利并佛像等甚多。京城士女迎之，填城隘郭。时太宗在东都，乃留所得经像于弘福寺，有瑞气徘徊像上，移晷乃灭。遂诣驾，并将异方奇物朝谒，太宗谓之曰：「法师行后，造弘福寺，其处虽小，禅院虚静，可谓翻译之所。」太宗御制《圣教序》。高宗时为太子，又作《述圣记》，并勒于碑。麟德中，终于坊郡玉华寺。玄奘撰《西域记》十二卷，见行于代。著作郎敬播为之序。《大唐新语》一三。《南部新书》壬。

2. []{#唐轶六-玄奘-2}
唐初，有僧玄奘往西域取经，一去十七年。始去之日，于齐州灵严寺院，有松一本立于庭，奘以手摩其枝曰：「吾西去求佛教，汝可西长。若归，即此枝东向，使吾门人弟子知之。」及去，年年西指，约长数丈。一年忽东向指，门人弟子曰：「教主归矣。」乃西迎之。奘果还归，得佛经六百部。至今众谓之摩顶松。《独异志》上。又《广记》九二引。《广异记》（《类说》八）。

3. []{#唐轶六-玄奘-3}
沙门玄奘俗姓陈，偃师县人也。幼聪慧，有操行。唐武德初，往西域取经。行至罽宾国，道险，虎豹不可过，奘不知为计，乃鏁房门而坐。至夕开门，见一老僧，头面疮痍，身体脓血，床上独坐，莫知来由。奘乃礼拜勤求，僧口授《多心经》一卷，令奘诵之。遂得山川平易，道路开辟，虎豹藏形，魔鬼潜迹。遂至佛国，取经六百余部而归。其《多心经》至今诵之。《独异志》及《唐新语》（《广记》九二）。《五色线》下。

4. []{#唐轶六-玄奘-4}
奘法师至中印度郍烂陁寺，馆于幼日王院觉贤房第四重阁，日供步罗果一百二十枚，大人米等。《南部新书》庚。

5. []{#唐轶六-玄奘-5}
国初，僧玄奘往五印取经，西域敬之。成式见倭国僧金刚三昩，言尝至中天，寺中多画玄奘蔴𪨗及匙筯，以彩云乘之，盖西域所无者。每至斋日，辄膜拜焉。《酉阳杂俎》前集三。

6. []{#唐轶六-玄奘-6}
慈恩寺，寺本净觉故伽蓝，因而营建焉。凡十余院，总一千八百九十七间，敕度三百僧。初，三藏自西域回，诏太常卿江夏王道宗设九部乐，迎经像入寺，彩车凡千余辆，上御安福门观之。太宗尝赐三藏衲，约直百余金，其工无针𫄧之迹。初，三藏翻《因明》，译经僧栖玄，以论示尚药奉御吕才，才遂张之广衢，指其长短，著《破义图》。其序云：「岂谓象系之表，犹开八正之门；形器之先，更弘二知之教。」立难四十余条。诏才就寺对论。三藏谓才云：「檀越平生未见太玄，诏问须臾即解。由来不窥象戏，试造旬日即成。以此有限之心，逢事即欲穿凿。」因重申所难，一一收摄，折毫藏耳，衮衮不穷，凡数千言。才屈不能领，辞屈礼拜。塔西面画湿耳师子，仰摹蟠龙，尉迟画。及花子钵、曼殊，皆一时绝妙。《酉阳杂俎》续集六。

7. []{#唐轶六-玄奘-7}
玄奘以回锋纸印普贤象，施于四众，每岁五驮无余。《僧图逸录》（《云仙杂记》五）。

## 王　宏

1. []{#唐轶六-王宏-1}
王宏，济南人，太宗幼日同学，因问为八体书。太宗既即极，因访宏，而郷人竟传隐去。是亦子陵之徒欤！《龙城录》上。

## 辛　郁

1. []{#唐轶六-辛郁-1}
唐辛郁，管城人也。旧名太公，弱冠，遭太宗于行所。问何人，曰：「辛太公。」太宗曰：「何如旧太公？」郁曰：「旧太公八十始遇文王。臣今适年十八，已遇陛下，过之远矣。」太宗悦，命直中书。《御史台记》（《广记》二四九）。

## 卢庄道

1. []{#唐轶六-卢庄道-1}
卢庄道，范阳人也，天下称为名家。聪慧敏悟，冠于今古。父彦与高士廉有旧。庄道少孤，年十二，造士廉，廉以故人子，引令坐。会有上书者，庄道窃窥览，谓士廉曰：「此文庄道所作。」士廉怪，谓曰：「后生勿妄言，为轻薄之行。请诵之。」果通。复请倒诵，又通。士廉称叹久之。乃跪谢曰：「此文实非庄道所作，向傍窥而记耳。」士廉取他文及案牍，命读之，一览而倒诵。并呈示所撰文章。士廉具以闻，太宗召见，策试擢第，年十六，授河池尉。满二岁，制举擢甲科。召见，太宗曰：「此是朕聪明小儿邪？」特授长安尉。太宗将省囚徒，庄道年才二十，县令以幼年，惧不举，将以他尉代之。庄道不从。时系囚四百余人，俱预书状，庄道但闲暇，不之省也。令丞等忧惧，屡以为言，庄道从容自若。翌日，太宗召囚，庄道乃徐书状以进，引诸囚入。庄道对御评其罪状轻重，留系月日，应对如神。太宗惊叹，即日拜监察御史。《御史台记》（《广记》一七四）。《大唐新语》八。

## 贾嘉隐

1. []{#唐轶六-贾嘉隐-1}
贾嘉隐年七岁，以神童召见。时长孙太尉无忌、徐司空𪟝于朝堂立语。徐戏之曰：「吾所倚者何树？」曰：「松树。」徐曰：「此槐也，何得言松？」嘉隐云：「以公配木，何得非松。」长孙复问：「吾所倚何树？」曰：「槐树。」公曰：「汝不能复矫对耶？」嘉隐曰：「何烦矫对，但取其以鬼对木耳。」年十一二，贞观年被举，虽有俊辩，仪容丑陋。尝在朝堂取进止，朝堂官退朝并出，俱来就看。余人未语，英国公徐𪟝先即诸宰贵云：「此小儿恰似獠面，何得聪明？」诸人未报，贾嘉隐即应声答之曰：「胡头尚为宰相，獠面何废聪明。」举朝人皆大笑。徐状胡故也。《隋唐嘉话》中。又《广记》二五四引。《大唐新语》八。《唐语林》三。　案：《刘宾客嘉话录》亦有此文，近人唐兰考为误入。

## 柴绍弟

1. []{#唐轶六-柴绍弟-1}
柴绍之弟某，有材力，轻趫迅捷，踊身而上，挺然若飞，十余步乃止。太宗令取赵公长孙无忌鞍鞯，仍先报无忌，令其守备。其夜，见一物如鸟飞入宅内，割双而去，追之不及。又遣取丹阳公主镂金函枕，飞入房内，以手撚土公主面上，举头，即以他枕易之而去，至晓乃觉。尝着吉莫𫖇走上砖城，直至女墙，手无攀引。又以足踏佛殿柱，至簷头，捻椽复上。越百尺楼阁，了无障碍。太宗奇之，曰：「此人不可处京邑。」出为外官。时人号为「壁龙」。太宗尝赐长孙无忌七宝带，直千金，时有大盗段师子从屋上上椽孔间而下，露拔刀谓曰：「公动即死。」遂于函中取带去，以刀拄地，踊身椽孔间出。《朝野佥载》六。

## 裴玄智

1. []{#唐轶六-裴玄智-1}
武德中，有沙门信义习禅，以三阶为业，于化度寺置无尽藏。贞观之后，舍施钱帛金玉，积聚不可胜计，常使此僧监当。分为三分，一分供养天下伽蓝增修之备，一分以施天下饥馁悲田之苦，一分以充供养无碍士女礼忏。阗咽舍施，争次不得。更有连车载钱绢，舍而弃去，不知姓名。贞观中，有裴玄智者，戒行精勤，入寺洒扫，积十数年。寺内徒众以其行无玷缺，使守此藏。后密盗黄金，前后所取，略不知数，寺众莫之觉也。因僧使去，遂便不还。惊疑所以，观其寝处，题诗云：「放羊狼颔下，置骨狗前头。自非阿罗汉，安能免得偷？」更不知所之。《辨疑志》（《广记》四九三）。

# 唐人轶事汇编卷七

## 褚遂良

1. []{#唐轶七-褚遂良-1}
见唐太宗[73](#唐轶一-唐太宗-73)。

2. []{#唐轶七-褚遂良-2}
贞观中，有雄雉集于东宫明德殿，太宗问群臣曰：「是何祥也？」褚遂良对曰：「昔秦文公时，有童子化为雉，雌者鸣于陈仓，雄者鸣于南阳，童子言曰：『得雄者王，得雌者霸。』文公以为宝鸡祀。汉光武膺得雄之祥，遂起南阳而有四海。陛下旧封秦王，故雄雉见于秦地，所以彰明德也。」太宗悦曰：「立身之道，不可无学。遂良博识，深可重也。」《大唐新语》八。

3. []{#唐轶七-褚遂良-3}
见唐太宗[97](#唐轶一-唐太宗-97)。

4. []{#唐轶七-褚遂良-4}
魏王泰有宠于太宗，所给月料逾于太子。褚遂良谏曰：「圣人制礼，尊嫡卑庶。故立嫡以长，谓之储君，其所承也重矣。俾用物不计，与王者共之。庶子虽贤，不是正嫡。先王所以塞嫌疑之渐，除祸乱之源。伏见储君料物翻少魏王，陛下非所以爱子也。」文多不尽载，太宗纳之。《大唐新语》七。

5. []{#唐轶七-褚遂良-5}
高丽莫离支盖苏文贡白金，褚遂良进曰：「莫离支弑其君，陛下以之兴兵，将吊伐，为辽东之人报主之耻。古者讨弑君之贼，不受其赂。昔宋督遗鲁君以郜鼎，桓公受之于太庙，臧哀伯谏以为不可。春秋书之，百王所法。受不臣之筐篚，纳弑逆之朝贡，不以为愆，何以示后。臣谓莫离支所献不宜受。」太宗从之。《大唐新语》七。

6. []{#唐轶七-褚遂良-6}
见刘洎[2](#唐轶六-刘洎-2)。

7. []{#唐轶七-褚遂良-7}
褚遂良为太宗哀册文，自朝还，马误入人家而不觉也。《隋唐嘉话》中。又《御览》五九六引作《国朝传记》。《唐语林》二。

8. []{#唐轶七-褚遂良-8}
见唐太宗[137](#唐轶一-唐太宗-137)。

9. []{#唐轶七-褚遂良-9}
见韦仁约（思谦）1、2。

10. []{#唐轶七-褚遂良-10}
高宗之将册武后，河南公褚遂良谋于赵公无忌、英公𪟝，将以死诤。赵公请先入，褚曰：「太尉，国之元舅，脱事有不如意，使上有怒舅之名，不可。」英公曰：「𪟝请先入。」褚曰：「司空，国之元勋，有不如意，使上有罪功臣之名，不可。遂良出自草茅，无汗马功，蒙先帝殊遇，以有今日。且当不讳之时，躬奉遗诏，不効其愚衷，何以下见先帝？」揖二公而入。帝深纳其言，事遂中寝。《隋唐嘉话》中。《唐语林》五。

11. []{#唐轶七-褚遂良-11}
永徽五年，召长孙无忌、李𪟝、于志宁、褚遂良等，李𪟝称疾不至，皆曰：「当缘昭仪事。」或曰：「长孙太尉当先言之。」遂良曰：「太尉，上之元舅，脱事有不如意，使上有怒舅之名，不可。」又曰：「英公𪟝，上之所重，当先言之。」遂良曰：「司空，国之元勋，有不如意，使上有罪功臣之名，不可。遂良躬奉遗诏，若不尽其愚诚，何以下见先帝？」及上谓长孙无忌曰：「莫大之罪，绝嗣为重。皇后无嗣息，昭仪有子，今欲立为皇后，公等以为何如？」遂良曰：「皇后出自名家，先朝所娶，伏事先帝，无愆妇德。先帝疾甚，执陛下手以语臣曰：『我好儿好新妇，今将付卿。』陛下亲承德音，言犹在耳，皇后未有愆过，恐不可废，臣不敢从上违先帝之命。」上不悦。翌日，又言之。遂良曰：「陛下必别立皇后，伏请妙择天下令族，何必要在武氏？且昭仪经事先帝，众所共知，陛下岂可蔽天下耳目，使万世之后，何以称传此事？陛下倘亏人子之道，自招不善之名，败乱之端，自此始也。臣上忤圣颜，罪合万死，倘得不负先帝，则甘从鼎镬。」遂置笏于殿阶，叩头流血曰：「还陛下此笏，乞放归田里。」上大怒，命引出之。《唐会要》五二。参见唐高宗[7](#唐轶一-唐高宗-7)。

12. []{#唐轶七-褚遂良-12}
唐褚遂良贬潭州都督，行部至邑，洗笔池上，后人为立祠。宗邑令榜曰：「唐大都督褚公洗笔池。」咸淳中，邑令赵必穆于池中得断碑，上刻褚公湘潭偶题诗云。《佘山诗话》上。

13. []{#唐轶七-褚遂良-13}
褚遂良问虞监曰：「某书何如永师？」曰：「闻彼一字直钱五万，官岂得若此？」曰：「何如欧阳询？ 」曰：「闻询不择纸笔，皆能如志，官岂得若此？」褚恚曰：「既然，某何更留意于此？」虞曰：「若使手和笔调，遇合作者，亦深可贵尚。」褚喜而退。《隋唐嘉话》中。又《广记》二〇八引作《国史异纂》。《宣和书谱》三。《负暄野录》下。《书小史》九。

14. []{#唐轶七-褚遂良-14}
贞观六年正月八日，命整理御府古今工书钟、王等真迹，得一千五百一十卷。至十年，太宗尝谓侍中魏征曰：「虞世南死后，无人可与论书。」征曰：「褚遂良下笔遒劲，甚得王逸少之体。」太宗即日召令侍书。尝以金帛购求王羲之书迹，天下争赍古书诣阙以献，当时莫能辨其真伪。遂良备论所出，一无舛误。《唐朝叙书录》（《法书要录》四）。《书小史》九。

## 来　济

1. []{#唐轶七-来济-1}
见高智周[1](#唐轶七-高智周-1)。

2. []{#唐轶七-来济-2}
见许敬宗[11](#唐轶七-许敬宗-11)。

3. []{#唐轶七-来济-3}
见于志宁[1](#唐轶六-于志宁-1)。

## 来　恒

1. []{#唐轶七-来恒-1}
见许敬宗[11](#唐轶七-许敬宗-11)。

## 上官仪

1. []{#唐轶七-上官仪-1}
高宗承贞观之后，天下无事，上官侍郎仪独持国政。尝凌晨入朝，巡洛水堤，步月徐辔，咏诗云：「脉脉广川流，驱马历长洲。鹊飞山月晓，蝉噪野风秋。」音韵清亮，群公望之，犹神仙焉。《隋唐嘉话》中。《广记》二〇一引作《国史异纂》。《诗话总龟》前集二九引作《小说旧闻》。《大唐新语》八。《唐语林》四。《唐诗纪事》六。

2. []{#唐轶七-上官仪-2}
高宗即位，仪为相。麟德元年，坐梁王忠事下狱死，武后恶之也。仪应诏诗中用影娥池，学士时无解其事。祭酒令狐德棻召张柬之等十余人示此诗，柬之对云：「《洞冥记》：汉武帝于望鹤台西起俯月台，台下穿影娥池，每登台眺月，影入池中，使宫人乘舟笑弄月影，因名影娥池，亦曰眺蟾台。」令狐德棻叹其博识。《唐诗纪事》六。《鸡跖集》（《白孔六帖》一）。

3. []{#唐轶七-上官仪-3}
见唐高宗[14](#唐轶一-唐高宗-14)。

## 许敬宗

1. []{#唐轶七-许敬宗-1}
文德皇后丧，百官衰绖，率更令欧阳询状貌丑异，众或指之。中书舍人敬宗见而大笑，为御史所劾，左授洪州司马。《谭宾录》（《广记》四九三）。

2. []{#唐轶七-许敬宗-2}
太宗之征辽，作飞梯临其城，有应募为梯首，城中矢石如雨，而竞为先登，英公指谓中书舍人许敬宗曰：「此人岂不大健？」敬宗曰：「健即大健，要是不解思量。」帝闻，将罪之。《隋唐嘉话》中。《广记》四九三引作《国史纂异》。《唐语林》一。《群居解颐》（张本《说郛》三二，陶本《说郛》二四）。《传载》（张本《说郛》三八）。

3. []{#唐轶七-许敬宗-3}
文德皇后崩，未除丧，许敬宗以言笑获谴。及太宗梓宫在前殿，又垂臂过。侍御史阎玄正弹之曰：「敬宗往居先后丧，已坐言笑黜；今对大行梓宫，又垂臂无礼。」敬宗惧获罪，高宗寝其奏，事虽不行，时人重其刚正。《大唐新语》三。

4. []{#唐轶七-许敬宗-4}
高宗东封，窦德玄骑而从。上问德玄曰：「濮阳古谓之帝丘，何也？」德玄不能对。许敬宗策马前对所问，上意称善。敬宗退而告人曰：「大臣不可无学。吾向见德玄不能对，心实羞之。」德玄闻之曰：「人各有能有不能。善守其拙，不强所不知也。」李𪟝曰：「敬宗多闻，信美矣。德玄之言，亦善也。」《谭宾录》（《广记》一七四引）。

5. []{#唐轶七-许敬宗-5}
见唐高宗[7](#唐轶一-唐高宗-7)。

6. []{#唐轶七-许敬宗-6}
则天以长孙无忌不附己，且恶其权，深衔之。许敬宗希旨乐祸，又伺其隙。会栎阳人李奉节告太子洗马韦季方、监察御史李巢交通朝贵，有朋党之事，诏敬宗推问。敬宗甚急，季方自杀，又搜奉节，得私书与赵师者。遂奏言：「赵师即无忌，少发，呼作赵师，阴为隐语，欲谋反耳。」高宗泣曰：「我家不幸，亲戚中顿有恶事。往年高阳公主与朕同气，与夫谋反，今阿舅复作恶心。近亲如此，使我惭见百姓，其若之何！」翌日，又令审问，敬宗奏曰：「请准法收捕。」高宗又泣曰：「阿舅果耳，我决不忍杀之。」竟不引问，配流黔州。则天寻使人逼杀之。凉州长史赵持满，与韩瑗、无忌姻亲，许敬宗惧为己患，诬其同反。追至京，考讯，叹曰：「身可杀，词不可辱。」吏更代占而结奏之，遂死狱中。尸于城西，亲戚莫敢视。友人王方翼叹曰：「栾布之哭彭越，大义也。周文之掩枯骸，至仁也。绝友之义，蔽主之仁，何以事君。」遂具礼葬之。高宗义之，不问。《大唐新语》 一二。又《广记》二三五引。

7. []{#唐轶七-许敬宗-7}
许敬宗父善心，与虞基同为宇文化及所害。封德彝时为内史舍人，备见其事。贞观初，敬宗以便佞为恩，德彝薄其为人，每谓人曰：「虞基被戮，虞南匍匐以请代；善心之死，敬宗蹈舞以求生。」敬宗深愧恨焉。初，炀帝之被戮也，隋官贺化及。善心独不至，化及以其人望而释之，善心又不舞蹈，由是见害。及为封德彝立传，盛加其罪恶，掌知国史，记注不直，论者尤之。与李义府赞立则天，屠害朝宰，公卿以下，重足累息。移皇家之社稷，剿生人之性命，敬宗手推毂焉。子昂，颇有才藻，为太子舍人。母裴氏早卒，裴侍婢有姿色，敬宗以为继，假姓虞氏。昂素与之通，敬宗奏昂不孝，流于岭南。又纳资数十万，嫁女与蛮首领冯盎子及监门将军钱九陇，叙其阀阅。又为子娶尉迟宝琳孙女，利其金帛，乃为宝琳父敬德修传，隐其过咎。太宗作《威凤赋》赐长孙无忌，敬宗改云赐敬德。其虚美隐恶，皆此类也。敬宗卒，博士袁思古等议曰：「敬宗位以才升，历居清级。弃长子于荒徼，嫁少女于夷落。闻《诗》闻《礼》，事绝于家庭；纳采问名，唯同于黩货。易名之典，须凭实行。案谥法，名与实爽曰缪。请谥为缪。」敬宗孙彦伯诉于执政，请改谥。礼官议以为既过能改曰恭，乃谥为恭。彦伯，昂之子也，既与思古忿兢，将于众中殴之。思古谓曰：「吾与贤家君报仇，缘何反怒？」彦伯大惭而退。《大唐新语》九。《隋唐嘉话》中。《唐会要》六三。

8. []{#唐轶七-许敬宗-8}
许敬宗性轻傲，见人多忘之。或谓其不聪，曰：「卿自难记，若遇何、刘、沈、谢，暗中摸索著，亦可识。」《隋唐嘉话》中。又《广记》二六五引作《国史纂异》、《广记》二四九引作《国朝杂记》。《群居解颐》（张本《说郛》三二、陶本《说郛》二四）。

9. []{#唐轶七-许敬宗-9}
唐许敬宗奢豪，尝造飞楼七十间，令妓女走马于其上，以为戏乐。《独异记》（《广记》二三六）。

10. []{#唐轶七-许敬宗-10}
唐吏部侍郎杨思玄恃外戚之贵，待选流多不以礼而排斥之，为选人夏侯彪之所讼，御史中丞郎余庆弹奏免。中书令许敬宗曰：「固知杨吏部之败也。」或问之，宗曰：「一彪一狼，共着一羊。不败何待？」《国朝杂记》（《广记》二四九）。《唐会要》七四。又《广记》一八五引。《南部新书》甲。

11. []{#唐轶七-许敬宗-11}
来恒，侍中济之弟。弟兄相继秉政，时人荣之。恒父护儿，隋之猛将也。时虞世南子无才术，为将作大匠。许敬宗闻之，叹曰：「事之倒置，乃至于斯。来护儿儿为宰相，虞世南男作木匠。」《大唐新语》（《广记》四九三）。

## 李义府

1. []{#唐轶七-李义府-1}
李义府侨居于蜀，袁天纲见而奇之，曰：「此郎君贵极人臣，但寿不长耳。」因请舍之，托其子曰：「此子七品相，愿公提挈之。」义府许诺，因问天纲寿几何，对曰：「五十二外，非所知也。」安抚使李大亮、侍中刘洎等连荐之，召见，试令咏乌，立成，其诗曰：「日里飏朝彩，琴中半夜啼。上林多许树，不借一枝栖。」太宗深赏之曰：「我将全树借汝，岂唯一枝！」自门下典仪超拜监察御史。其后，位寿咸如天纲之言。《大唐新语》七。《隋唐嘉话》中。《小说旧闻》（《诗话总龟》前集五）。《芝田录》（《类说》一一）。《定命录》（《广记》二二一）。《广语林》三。《唐诗纪事》四。

2. []{#唐轶七-李义府-2}
见王义方[4](#唐轶七-王义方-4)。

3. []{#唐轶七-李义府-3}
李义府既居荣宠，葬其父祖，自京至于一原七十余里，役者相继。始国家以来，人臣丧事之盛，所未有也。《隋唐嘉话》中。

4. []{#唐轶七-李义府-4}
见唐高宗[7](#唐轶一-唐高宗-7)。

5. []{#唐轶七-李义府-5}
李义府定策立则天，自中书舍人拜相，与许敬宗居中用事，连起大狱，诛锄将相，道路以目骇。入则谄谀，出则奸宄，责官鬻狱，海内嚣然。百寮畏惮，如畏天后。高宗知其罪状，谓之曰：「卿儿子女壻，皆不谨慎，多作罪过。今且为卿掩覆，勿复如此。」义府凭恃则天，不虑高宗加怒，勃然变色，顋颈俱起，徐对曰：「谁向陛下道此？」高宗曰：「但知我言，何须问我所从得耶？」义府怫然，竟不引过，缓步而出。会右金吾仓曹杨仁颖奏其赃污，诏刘祥道并三司鞠之。狱成，长流嶲州，朝野莫不称庆。或作《河间道元帅刘祥道破铜山贼李义府露布》，牓之通衢。义府先取人奴婢，及败，一夕奔散，各归其家。露布云：「混奴婢而乱放，各识家而竞入。」干封初，大赦，唯长流人不许还。义府愤恚而死。海内快之。《大唐新语》一一。

6. []{#唐轶七-李义府-6}
唐李义府状貌温恭，与人语，必嬉怡微笑，而褊忌阴贼。既处权要，欲人附己，微忤意者辄加倾陷。故时人言义府笑中有刀。杨行颖表言义府罪状，制令刘祥道对推其事，李𪟝监焉。按有实，长流嶲州。或作《刘祥道破铜山之大贼李义府露布》，称「混奴婢而乱放。各识家而竞入」。《谭宾录》（《广记》二四〇）。

## 杜正伦

1. []{#唐轶七-杜正伦-1}
古有宅墓之书，世人多尚其事，识者犹或非之。杜公正伦与京兆宗派不同，常蒙轻远，衔之。洎公宦达后，因事堑断杜陵山脉。由是诸杜数代不振。《北梦琐言》一二。

## 卢承庆

1. []{#唐轶七-卢承庆-1}
卢尚书承庆，总章初考内外官。有一官督运，遭风失米，卢考之曰：「监运损粮，考中下。」其人容止自若，无一言而退。卢重其雅量，改注曰：「非力所及，考中中。」既无喜容，亦无愧词。又改注曰：「宠辱不惊，考中上。」《隋唐嘉话》中。《广记》一七六引作《国史异纂》。《大唐新语》七。《唐语林》三。

## 窦德玄

1. []{#唐轶七-窦德玄-1}
见许敬宗[4](#唐轶七-许敬宗-4)。

## 李敬玄

1. []{#唐轶七-李敬玄-1}
见刘仁轨[3](#唐轶七-刘仁轨-3)。

2. []{#唐轶七-李敬玄-2}
唐中书令李敬玄为元帅讨吐蕃，至树墩城，闻刘尚书没蕃，著𫖇不得，狼狈而走。时将军王杲、副总管曹怀舜等惊退，遗却麦饭，首尾千里，地上尺余。时军中谣曰：「姚河李阿婆，鄯州王伯母。见贼不能鬭，总由曹新妇。」《朝野佥载》四。《实宾录》六。

## 戴至德

1. []{#唐轶七-戴至德-1}
刘仁轨为左仆射，戴至德为右仆射，人皆多刘而鄙戴。有老妇陈牒，至德方欲下笔，老妇问左右曰：「此刘仆射、戴仆射？」曰：「戴仆射。」因急就前曰：「此是不解事仆射，却将牒来。」至德笑令授之。戴仆射在职无异迹，当朝似不能言，及薨，高宗叹曰：「自吾丧至德，无可复闻。当其在时，事有不是者，未尝放我过。」因索其前后所陈章奏盈箧，阅而流涕，朝廷始追重之。《隋唐嘉话》中。又《广记》一七六引作《国史异纂》。《唐语林》三。　案：《刘宾客嘉话录》亦有此文，唐兰考为误入。《唐会要》五七记此事，系于上元二年，文略异。

## 杨弘武

1. []{#唐轶七-杨弘武-1}
杨弘武为司戎少常伯，高宗谓之：「某人何因辄受此职？」对曰：「臣妻韦氏性刚悍，昨以此人见瞩。臣若不从，恐有后患。」帝嘉其不隐，笑而遣之。《隋唐嘉话》中。又《广记》二七二引作《国史异纂》。

## 李义琰

1. []{#唐轶七-李义琰-1}
见李义琛[1](#唐轶七-李义琛-1)。

2. []{#唐轶七-李义琰-2}
高宗时，中书侍郎李义琰宅亦至褊迫。义琰虽居相位，在官清俭，竟终于方丈室之内。高宗闻而嗟叹，遂勅将作造堂以安灵座焉。《封氏闻见记》五。

## 李义琛

1. []{#唐轶七-李义琛-1}
李义琛，陇西人，居于魏。自咸阳主簿拜监察。少孤贫，唐初草创，无复生业。与再从弟义琰、三从弟上德同居，事从姑，定省如亲焉。武德中，俱进士，共有一驴，赴京。次潼关，大雨，投逆旅。主人鄙其贫，辞以客多，不纳。进退无所舍，徙倚门旁。有咸阳商客见而引之，同舍多喑呜，商客曰：「此三人游学者，今无所止，奈何覩其狼狈？」乃引与同寐处。数日方晴，道开，义琛等议鬻驴以一醉，商客窃知，固止之，仍资以道粮。琛既擢第，历任咸阳，召商客，与之抗礼。商客不复识，但悚惧逊退。琛语其由，乃悟，因引升堂。后任监察。《云溪友议》（《广记》四九三）。《唐摭言》七。又《广记》一七九引。　案：据新、旧《唐书·李义琰传》，义琛为义琰从祖弟。

2. []{#唐轶七-李义琛-2}
太宗朝，文成公主自吐蕃贡金数百，至岐州遇盗。前后发使案问，无获贼者。太宗召诸御史目之，特命李义琛前，曰：「卿神清俊拔，暂劳卿推逐，必当获贼。」琛受命，施以密计，数日尽获贼矣。太宗喜，特加七阶，锡金二十两。《御史台记》（《广记》一七一）。

## 孙处约

1. []{#唐轶七-孙处约-1}
见高智周[1](#唐轶七-高智周-1)。

## 高智周

1. []{#唐轶七-高智周-1}
高智周，义兴人也。少与安陆郝处俊、广陵来济、富阳孙处约同寓于石仲览。仲览，宣城人，而家于广陵，破产以待此四人，其相遇甚厚。尝夜卧，因各言其志，处俊先曰：「愿秉衡轴一日足矣。」智周、来济愿亦当然。处约于被中遽起曰：「丈夫枢轴或不可冀，愿且为通事舍人，殿庭周旋吐纳足矣。」仲览素重四人，尝引相工视之，皆言贵极人臣，顾视仲览曰：「公因四人而达。」后各从官州郡，来济已领吏部。处约以瀛州书佐，因选引时随铨而注，济见约，遽命笔曰：「如志如志。」乃注通事舍人。往毕下阶，叙平生之言，亦一时之美也。智周尝出家为沙门，乡里惜其才学，勉以进士充赋。擢第，授越王府参军，累迁费县令，与佐官均分俸钱。迁秘书郎，累迁中书侍郎知政事，拜银青光禄大夫。智周聪慧，举朝无比，日诵数万言，能背碑覆局。淡泊于冠冕，每辞职辄迁。赠越州都督。谥曰定。《御史台记》（《广记》一四七）。《唐高宗历》（《广卓异记》七）。《大唐新语》六。

## 郝处俊

1. []{#唐轶七-郝处俊-1}
见高智周[1](#唐轶七-高智周-1)。

2. []{#唐轶七-郝处俊-2}
唐太宗问光禄卿韦某，须无脂肥羊肉充药。韦不知所从得，乃就侍中郝处俊宅问之。俊曰：「上好生，必不为此事。」乃进状自奏：「其无脂肥羊肉，须五十口肥羊，一一对前杀之，其羊怖惧，破脂并入肉中。取最后一羊，则极肥而无脂也。」上不忍为，乃止。赏处俊之博识也。《朝野佥载》（《广记》一九七）。

3. []{#唐轶七-郝处俊-3}
总章中，天子服婆罗门药，郝处俊谏曰：「修短有天命，未闻万乘之主，轻服蕃夷之药。」《南部新书》甲。

4. []{#唐轶七-郝处俊-4}
见唐高宗[14](#唐轶一-唐高宗-14)。

5. []{#唐轶七-郝处俊-5}
唐郝处俊为侍中死，葬讫，有一书生过其墓，叹曰：「葬压龙角，其棺必斲。」后其孙象贤坐不道，斵俊棺，焚其尸，俊发根入脑骨，皮托毛著髑髅，亦是奇毛异骨，贵相人也。《朝野佥载》（《广记》三八九）。

6. []{#唐轶七-郝处俊-6}
见许钦明[1](#唐轶七-许钦明-1)。

## 薛元超

1. []{#唐轶七-薛元超-1}
高宗为太子也，元超为舍人。太宗亲征时，元超、韩王元嘉同太子监守，赋《违恋》诗。《唐诗纪事》五。

2. []{#唐轶七-薛元超-2}
薛振，字元超，收之子。高宗谓元超曰：「我昔在春宫，与卿俱少壮。倏忽已三十年，与卿白首相见。历观书传，共白首者几人？」《古今事文类聚》前集二〇。

3. []{#唐轶七-薛元超-3}
中书省有磐石，初，薛道衡为内史侍郎，常踞其石草诏。后孙元超每见此石，未尝不泫然。《南部新书》甲。

4. []{#唐轶七-薛元超-4}
薛中书元超谓所亲曰：「吾不才，富贵过分，然平生有三恨：始不以进士擢第，不得娶五姓女，不得修国史。」《隋唐嘉话》中。《广卓异记》一五。《唐语林》四。

## 李安期

1. []{#唐轶七-李安期-1}
吏部侍郎李安期，隋内史德林之孙，安平公百药之子，性好机警。常有选人被放，诉云：「羞见来路。」安期问：「从何关来？」「从蒲津关来。」安期曰：「取潼关路去。」选者曰：「耻见妻子。」安期曰：「贤室本自相谙，亦不笑。」又一选人引铨，安期看判曰：「弟书稍弱。」对曰：「昨坠马损足。」安期曰：「损足何废好书？」为读判曰：「向看贤判，非但伤足，兼似内损。」其人惭而去。又选士姓杜名若，注芳洲官，其人惭而不伏。安期曰：「君不闻芳洲有杜若？」其人曰：「可以赠名公。」曰：「此期非彼期。」若曰：「此若非彼若。」安期笑，为之改注。又一吴士，前任有酒状，安期曰：「君状不善。」吴士曰：「知暗枪已入。」安期曰：「为君拔暗枪。」答曰：「可怜美女。」安期曰：「有精神选，还君好官。」对曰：「怪来晚。」安期笑而与官。《朝野佥载》六。　案：对选人诉「羞见来路」之事，《群居解颐》（张本《说郛》三二，陶本《说郛》 二四）作吏部侍郎李迥秀事，《群居解颐》后出，或误。

## 张文瓘

1. []{#唐轶七-张文瓘-1}
张文瓘少时，曾有人相云：「当为相，然不得堂饭食吃。」及在此位，每升堂欲食，即腹胀痛霍乱，每日唯吃一椀浆水粥。后数年，因犯堂食一顿，其夜便卒。《定命录》（《广记》一四七）。

2. []{#唐轶七-张文瓘-2}
见李𪟝7。

3. []{#唐轶七-张文瓘-3}
张宾客文瓘之为大理，获罪者皆曰：「张卿所罚，不为枉也。」《隋唐嘉话》中。《唐语林》五。

4. []{#唐轶七-张文瓘-4}
张文瓘为侍中，同列宰相以政事堂供馔珍美，请减其料。文瓘曰：「此食，天子所以重枢机，待贤才也。若不任其职，当自陈乞，以避贤路，不宜减削公膳，以邀虚名。国家所贵，不在于此。苟有益于公道，斯不为多也。」初为大理卿，旬日决遣疑狱四百余条，无一人称屈。文瓘尝卧疾，系囚设斋以祷焉。及迁侍中，诸囚一时恸哭。其得人心如此。四子，潜、沛、洽、涉，皆至三品，时人呼为「万石张家」。咸以为福善之应也。《大唐新语》七。《谭宾录》（《广记》一六〇）。《唐会要》六六。

## 张文收

1. []{#唐轶七-张文收-1}
贞观中，景云见，河水清，张率更以为《景云河水清歌》，名曰燕乐，今元会第一奏是也。《隋唐嘉话》中。又《广记》二〇三引作《国史异纂》。

2. []{#唐轶七-张文收-2}
润州得玉磬十二以献，张率更叩其一，曰：「是晋某岁所造也。是岁闰月，造者法月，数当十三，今缺其一。宜于黄钟东九尺掘，必得焉。」敕州求之，如其言而得之。《隋唐嘉话》中。又《御览》六一二引作《国朝传记》。《广记》二〇三引作《国史异纂》。《唐语林》三。

3. []{#唐轶七-张文收-3}
见李淳风[4](#唐轶六-李淳风-4)。

4. []{#唐轶七-张文收-4}
有枭晨鸣于张率更庭树，其妻以为不祥，连唾之。文收云：「急洒扫，吾当改官。」言未毕，贺者已在门。《隋唐嘉话》中。又《广记》一三七引作《国史异纂》。 　案：《朝野佥载》一作张文成（鷟）事。

## 郭正一

1. []{#唐轶七-郭正一-1}
郭正一为李英公征辽管记，𪟝还曰：「此段行，我录郭正一可笑事，虽满十卷，犹未能尽。」《朝野佥载》（《类说》六）。

2. []{#唐轶七-郭正一-2}
见魏昶[1](#唐轶七-魏昶-1)。

## 乐彦玮　窦晓

1. []{#唐轶七-乐彦玮-1} []{#唐轶七-窦晓-1}
唐窦晓形容短小，眼大露睛，乐彦伟身长露齿。彦伟先弄之云：「足下甚有功德。」旁人怪问，彦伟曰：「既已短肉，又复精进，岂不大有功德？ 」窦即应声答曰：「公自有大功德，因何道晓？ 」人问其故，窦云：「乐工小来长斋。」又问长斋之意，窦云：「身长如许，口齿齐崖，岂不是长斋？」众皆大笑。《启颜录》（《广记》二五〇）。　案：乐彦伟，新、旧《唐书》有传，作乐彦玮。

## 薛仁贵

1. []{#唐轶七-薛仁贵-1}
唐太宗征辽东，驻跸于阵。薛仁贵著白衣，握戟橐鞬，张弓大呼，所向披靡。太宗谓曰：「朕不喜得辽东，喜得卿也。」后率兵击突厥于云州。突厥先问唐将为何，曰：「薛仁贵也。」突厥曰：「吾闻薛仁贵流会州死矣，安得复生？」仁贵脱兜鍪见之。突厥相视失色，下马罗拜。稍遁去。《谭宾录》（《广记》一九一）。

## 刘仁轨

1. []{#唐轶七-刘仁轨-1}
见唐太宗[75](#唐轶一-唐太宗-75)。

2. []{#唐轶七-刘仁轨-2}
见张冏藏[1](#唐轶六-张冏藏-1)。

3. []{#唐轶七-刘仁轨-3}
刘仁轨为给事中，与中书令李义府不协，出为青州刺史。时有事辽海，义府逼仁轨运粮，果漂没，敕御史袁异式按之。异式希义府意，遇仁轨不以礼，或对之猥泄，曰：「公与当朝雠者为谁？何不引决？」仁轨曰：「乞方便。」乃于房中裂布，将头自缢。使与掩扇，少顷仁轨出曰：「不能为公死，刘仁轨岂失却死耶！」坐此除名。大将军刘仁愿克百济，奏以为带方州刺史。仁愿凯旋，高宗谓之曰：「卿将家子，处置补署，皆称朕意，何也？」仁愿拜谢曰：「非臣能为，乃前青州刺史教臣耳。」遽发诏征之，至则拜大司宪御史大夫也。初，仁轨被征，次于莱州驿，舍于西厅。夜已久，有御史至，驿人曰：「西厅稍佳，有使止矣。」御史曰：「谁？」答曰：「带方州刺史。」命移仁轨于东厅。既拜大夫，此御史及异式俱在台内，不自安。仁轨慰之曰：「公何瘦也？无以昔事不安耶？知君为势家所逼。仁轨岂不如韩安国，但恨公对仁轨卧而泄耳。」又谓诸御史曰：「诸公出使，当举冤滞，发明耳目，兴行仁义，无为烦扰州县而自重其权。」指行中御史曰：「只如某御史，夜到驿，驿中东厅西厅复有何异乎？若移乃公就东厅，岂忠恕之道也！愿诸公不为也。」仁轨后为左仆射，与中书令李敬玄不协。时吐蕃入寇，敬玄奏仁轨征之。军中奏请，多为敬玄所掣肘。仁轨表敬玄知兵事，敬玄固辞。高宗曰：「仁轨须朕，朕亦行之，卿何辞！」敬玄遂行，大败于青海，时议稍少之。始，仁轨既官达，其弟仁相在乡曲升沉不同，遂搆嫌恨，与轨别籍。每与县祇奉户课，或谓之曰：「何不与给事同籍？五品家当免差科。」仁相曰：「谁能向狗尾底避阴凉！」兄弟以荣贱致隔者，可为至戒。《大唐新语》一一。《唐会要》六二。

4. []{#唐轶七-刘仁轨-4}
青州刺史刘仁轨知海运，失船极多，除名为民，遂辽东効力。遇病卧平壤城下，褰幕看兵士攻城。有一卒直来前头背坐，叱之不去，仍恶骂曰：「你欲看，我亦欲看，何预汝事？」不肯去。须臾城头放箭，正中心而死。微此兵，仁轨几为流矢所中。《朝野佥载》一。

5. []{#唐轶七-刘仁轨-5}
少府监裴匪舒善营利，奏卖苑中马粪，岁得钱二十万缗，上以问刘仁轨，对曰：「利则厚矣，恐后代称唐家卖马粪，非佳名也。」乃止。《续世说》一。又《类说》三一引。《朝野佥载》（《后村诗话》续集三）。

6. []{#唐轶七-刘仁轨-6}
唐刘仁轨为左仆射，天下号为「解事仆射」。《朝野佥载》（张本《说郛》二）。参看戴至德1。

7. []{#唐轶七-刘仁轨-7}
见魏克己[1](#唐轶七-魏克己-1)。

## 裴行俭

1. []{#唐轶七-裴行俭-1}
裴行俭少聪敏多艺，立功边陲，屡克凶丑。及为吏部侍郎，赏拔苏味道、王勮，曰：「二公后当相次掌钧衡之任。」勮，勃之兄也。时李敬玄盛称主勃、杨炯等四人，以示行俭，曰：「士之致远，先器识而后文艺也。勃等虽有才名，而浮躁浅露，岂享爵禄者！杨稍似沉静，应至令长，并鲜克令终。」卒如其言。《大唐新语》七。《唐会要》七五。又《广记》一八五引。《唐诗纪事》七。

## 黑齿常之

1. []{#唐轶七-黑齿常之-1}
将军黑齿常之镇河源军，城极严峻。有三口狼入营，绕官舍，不知从何而至，军士射杀。黑齿忌之，移之外。奏讨三曲党项，奉敕许，遂差将军李谨行充替。谨行到军，旬日病卒。《朝野佥载》六。

## 王方翼

1. []{#唐轶七-王方翼-1}
见许敬宗[6](#唐轶七-许敬宗-6)。

## 王义方

1. []{#唐轶七-王义方-1}
王义方博学有才华，杖策入长安，数月，名动京师。敕宰相与语，侍中许敬宗以员外郎独孤悊有词学，命与义方谭及史籍，屡相诘对。义方惊曰：「此郎何姓？」悊曰：「独孤。」义方曰：「识字耶？」悊不平之，左右亦愤愤。斯须复相诘，乃错乱其言，谓悊曰：「长孙识字耶？」若此者再三，悊不胜忿怒，对敬宗殴之。敬宗曰：「此拳虽俊，终不可为。」乃黜悊，拜义方为侍御史。《大唐新语》八。

2. []{#唐轶七-王义方-2}
王义方初拜御史，意望殊高，忽略人间细务。买宅酬直讫，数日，对宾朋，忽惊指庭中双青梧树曰：「此忘酬直。」遽召宅主付直四千。宾朋曰：「侍御贵重，不知交易，树当随宅，无别酬例。」义方曰：「此嘉树，不比他也。」及贬黜，或问其故，答曰：「初以居要津、作宰相，示大耳。」初，义方将弹李义府，惧不捷，沉吟者久之，独言曰：「可取万代名耶？循默以求达耶？」他日忽言曰：「非但为国除蠹，亦乃名在身前。」遂弹焉。坎坷以至于终。《大唐新语》一一。

3. []{#唐轶七-王义方-3}
王义方，时人比之稷卨，郑公每云：「王生太直。」高宗朝，李义府引为御史。义府以定册武后勋，恃宠任势，王恶而弹之，坐是见贬，坎轲以至于终矣。《隋唐嘉话》中。《唐语林》三。

4. []{#唐轶七-王义方-4}
李义府恃恩放纵，妇人淳于氏有容色，坐系大理，乃托大理丞毕正义曲断出之。或有告之者，诏刘仁轨鞫之，义府惧谋泄，毙正义于狱。侍御史王义方将弹之，告其母曰：「奸臣当路，怀禄而旷官，不忠；老母在堂，犯难以危身，不孝。进退惶惑，不知所从。」母曰：「吾闻王陵母杀身以成子之义，汝若事君尽忠，立名千载，吾死不恨焉。」义方乃备法冠，横玉阶弹之。先叱义府令下，三叱乃出，然后跪宣弹文曰：「臣闻春鹦鸣于献岁，蟋蟀吟于始秋，物有微而应时，士有贱而言忠者。」乃庭劾义府曰：「臣闻诬下罔上，圣主之所宜诛；心狠貌恭，明时之所必罚。是以隐贼掩义，不容唐帝之朝；窃幸乘权，终齿汉皇之剑。中书侍郎李义府，因缘际会，遂阶通职。不尽忠竭节，对扬王休，策蹇励驽，祇奉皇眷，而乃冯附城社，蔽亏日月，托公行私，交游群小，贪冶容之美，原有罪之淳于；恐漏泄其谋，殒无辜之正义。挟山超海之力，望此犹轻；回天转地之威，方斯更烈。此而可恕，孰不可容。方当金风届节，玉露启途，霜简与秋典共清，忠臣将鹰鹯并击。请除君侧，少答鸿私，碎首玉阶，庶明臣节。」高宗以义方毁辱大臣，言词不逊，贬莱州司户。秩满，于昌乐聚徒教授。母亡，遂不复仕进。总章二年卒。撰《笔海》十卷。门人何彦先、员半千制师服三年，丧毕而去。《大唐新语》二。《唐会要》六一。《唐语林》三。

## 韦　机

1. []{#唐轶七-韦机-1}
上元二年，司农卿韦机始移中桥，自立德坊西南置于安众坊之左，南当长夏门街，都人甚以为便，因废利涉桥，所省万计。然每年洛水泛溢，必漂损桥梁，倦于缮葺。内使李昭德始创意，令所司改用石脚，锐其前以分水势，自是无漂损之患。初韦机桥毕，上大悦，令于中桥南刻一方石，刻其年辰简速之迹纪一十六字，盖黄绢之辞也。《唐会要》八六。　案：《新唐书》本传作「韦弘机」。

2. []{#唐轶七-韦机-2}
仪凤元年十一月四日，司农卿韦宏机为东都留守，时有道士朱钦遂，为中官所使至都，所为横恣，宏机执而囚之，奏曰：「道士假称中官驱使，依倚形势，臣恐亏损皇明，为祸患之渐。」高宗特发中官，赐书慰谕，仍曰：「不须漏泄。」《唐会要》六七。

## 韦仁约

1. []{#唐轶七-韦仁约-1}
永徽元年十月二十四日，中书令褚遂良抑买中书译语人史诃担宅，监察御史韦仁约劾之。大理丞张山寿断以遂良当征铜二十斤。少卿张叡册以为非当，估宜从轻。仁约奏曰：「官市依估，私但两和耳。园宅及田，不在市肆，岂用应估？叡册曲凭估买，断为无罪，大理之职，岂可使斯人处之？」遂迁遂良及叡册官。《唐会要》六一。

2. []{#唐轶七-韦仁约-2}
韦仁约弹右仆射褚遂良，出为同州刺史。遂良复职，黜仁约为清水令。或慰勉之，仁约对曰：「仆守狂鄙之性，假以雄权，而触物便发。丈夫当正色之地，必明目张胆，然不能碌碌为保妻子也。」时武侯将军田仁会与侍御史张仁祎不协而诬奏之，高宗临轩问仁祎，仁祎惶惧，应对失次。仁约历阶而进曰：「臣与仁祎连曹，颇知事由。仁祎懦而不能自理。若仁会眩惑圣听，致仁祎非常之罪，则臣事陛下不尽，臣之恨矣。请专对其状。」词辩纵横，音旨朗畅。高宗深纳之，乃释仁祎。仁约在宪司，于王公卿相未尝行拜礼，人或劝之，答曰：「雕鹗鹰鹯，岂众禽之偶，奈何设拜以狎之？且耳目之官，固当独立耳。」后为左丞，奏曰：「陛下为官择人，非其人则阙。今不惜美锦，令臣制之。此陛下知臣之深矣，亦微臣尽命之秋。」振举纲目，朝庭肃然。《大唐新语》二。《唐会要》六二。《唐语林》三。

## 胡元范

1. []{#唐轶七-胡元范-1}
显庆三年七月，监察御史胡元范使越嶲。至益州，驸马都尉乔师望为长史，出迎之。先是，勅断迎使臣，师望托言他行，元范引却，不与相见。师望又忿憾，按辔专道，徐反驻后尘。及元范按劾其枉僧事，师望素与许敬宗善，先驿奏之。元范及回，免官。《唐会要》六二。

## 贾言忠

1. []{#唐轶七-贾言忠-1}
贾言忠数岁能讽书，一日万言，七岁神童擢第，事亲以孝闻，迁监察御史。时有事辽海，委以支度军粮，还奏便宜，迁侍御史。高宗问辽东事意，言忠奏：「辽东可平。」画其山川地势，皆如目见。又问诸将所能，言忠对曰：「李𪟝先朝旧臣，圣鉴所委。庞同善虽非鬬将，所持军严整。薛仁贵勇冠三军，名可震敌。高偘俭素自处，中果有谋。契苾何力沉毅持重，有统御才，颇、剪之俦。诸将夙夜小心，忠身忧国，莫逮于李𪟝。」高宗深纳之，累迁吏部员外。《大唐新语》八。《唐会要》九五。

2. []{#唐轶七-贾言忠-2}
唐贾言忠撰《监察本草》云：「服之心忧，多惊悸，生白发。时义云：里行及试员外者，为合口椒，最有毒。监察为开口椒，毒微歇。殿中为萝卜，亦曰生姜，虽辛辣而不为患。侍御史为脆梨，渐入佳味。迁员外郎为甘子，可久服。或谓合口椒少毒而脆梨毒者，此由触之则发，亦无常性。唯拜员外郎，号为摘去毒。欢怅相半，喜迁之，惜其权也。」《御史台记》（《广记》二五五）。

## 王本立

1. []{#唐轶七-王本立-1}
唐韩琬与张昌宗、王本立同游太学。博士姓张，即昌宗之从叔，精五经，懵于时事。畜一鸡，呼为勃公子，爱之不已。每讲经，辄集于学徒中。或攫破书，比逐之，必被嗔责曰：「此有五德，汝何轻之。」昌宗尝为此鸡被杖。本立与琬颇不平之，曰：「腐儒不解事，为公杀此鸡。」张生素取学徒回残食料。本立以业长，乃见问合否，本立曰：「明文案即得。」张生喜，每日受之，皆立文案。他日，张生请假。本立举牒，数鸡罪，杀而食之。及张生归学，不见鸡，惊曰：「吾勃公子何在。」左右报本立杀之。大怒云：「索案来。索案来。」见数鸡之罪，曰：「纵如此，亦不合死。」本立曰：「鸡不比人，不可加笞杖，正合杀。」张以手再三拍案曰：「勃公子，有案时，更知何道。」当时长安，以有案，动曰为实。故知躭翫经史者，宜详时事。不然，何古人号为愚儒、朴儒、腐儒、竖儒耶。亦可贻诫子弟。《御史台记》（《广记》二五九）。

2. []{#唐轶七-王本立-2}
旧，御史遇长官于涂，皆免帽降乘，长官戢辔，辞而止焉。干封中，王本立为侍御史，意气颇高，涂逢长官端揖而已。自是，诸人或降而立，或一足至地，或侧鞍 ，轻重无常。开元以来，但举鞭耸辑而已。《海录碎事》一一下。

## 汲　师

1. []{#唐轶七-汲师-1}
汲师，滑州人也。自溧水尉拜监察御史。时大夫李干祐为万年令，师按县狱，干祐差池而出晚。师怒，不顾而出，衔之。干祐寻巡察，韦务静与师乡里，充干祐判官。会制书拜干祐中丞，干祐顾谓务静曰：「邑子可出矣，足下可入矣。」遂左授新乐令。性躁率。时直长李冲寂，即高宗从弟也，微有犯，师将弹而谓之，呼冲寂为弟。冲寂谓之曰：「冲寂主上从弟，公姓汲，于皇家何亲，而见呼为弟？」师慙而止。尝监享太庙，责署官，将弹之，署官彻晓伺其失。汲履赤舄如厕，共讦之，乃止。《御史台记》（《广记》二六五）。《唐会要》六二。

## 杨德裔

1. []{#唐轶七-杨德裔-1}
唐杨德裔拜御史中丞，性迟澹，尝因朝会舞，举袖舒回，发声迟缓，久而不辍，列侍相顾，忍笑不禁。西台舍人杜范固号为「安稳朝」。《实宾录》七。

## 韩思彦

1. []{#唐轶七-韩思彦-1}
韩思彦以御史巡察于蜀。成都富商积财巨万，兄弟三人，分资不平争诉。长吏受其财贿，不决与夺。思彦推案数日，令厨者奉乳自饮讫，以其余乳赐争财者，谓之曰：「汝兄弟久禁，当饥渴，可饮此乳。」才遍，兄弟窃相语，遂号哭攀援，相咬肩膊，良久不解，但言曰：「蛮夷不识孝义，恶妻儿离间，以至是。侍御岂不以兄弟同母乳耶？」复擗踊悲号，不自胜，左右莫不流涕。请同居如初。思彦以状闻，敕付史官，时议美之。《大唐新语》一二。

## 赵仁恭

1. []{#唐轶七-赵仁恭-1}
明崇俨为正谏大夫，以奇术承恩。夜遇刺客，敕三司推鞫，其妄承引连坐者众。高宗怒，促法司行刑。刑部郎中赵仁恭奏曰：「此辈必死之囚，愿假数日之命。」高宗曰：「卿以为枉也？」仁恭曰：「臣识虑浅短，非的以为枉，恐万一非实，则怨气生焉。」缓之旬余，果获贼。高宗善之，迁刑部侍郎。《大唐新语》四。

## 袁利贞

1. []{#唐轶七-袁利贞-1}
袁利贞为太常博士。高宗将会百官及命妇于宣政殿，并设九部乐，利贞谏曰：「臣以前殿正寝，非命妇宴会之地；象阙路门，非倡优进御之所。望请命妇会于别殿，九部乐从东门入，散乐一色伏望停省。若于三殿别所，自可备极恩私。」高宗即令移于麟德殿。至会日，使中书侍郎薛元超谓利贞曰：「卿门传忠鲠，能献直言，不加厚赐，何以奖劝。」赐彩百疋，迁祠部员外。《大唐新语》二。《唐语林》五。

## 杨思玄

1. []{#唐轶七-杨思玄-1}
见许敬宗[10](#唐轶七-许敬宗-10)。

## 马　载

1. []{#唐轶七-马载-1}
刘思立任考功员外，子宪为河南尉。思立今日亡，明日选人有索宪阙者。吏部侍郎马载深咨嗟，以为名教所不容，乃书其无行，注名籍。朝庭咸曰：「直。铨宗流品之奇，可谓振理风俗。」其人比出选门，为众目所视，众口所讦，亦趦趄而失步矣。自垂拱之后，斯风大坏，苟且公行，无复曩日之事。《大唐新语》一一。

## 许钦明

1. []{#唐轶七-许钦明-1}
仁和坊，兵部侍郎许钦明宅。钦明，户部尚书圉师犹子，与中书令郝处俊乡党亲族，两家子弟类多丑陋，而盛饰车马，以游里巷。京洛为之语曰：「衣裳好，仪观恶，不姓许，即姓郝。」《两京记》（《御览》一八〇）。又《天中记》二一引。

## 魏克己

1. []{#唐轶七-魏克己-1}
刘仁轨为左仆射，暮年颇以言词取悦诉者。户部员外魏克己断案，多为仁轨所异同。克己执之曰：「异方之乐不入人心，秋蝉之声徒聒人耳。」仁轨怒焉，骂之曰：「痴汉！」克己俄迁吏部侍郎。《大唐新语》三。

2. []{#唐轶七-魏克己-2}
弘道中，魏克己为侍郎，放牓遂出得留者名，街路喧哗，甚为冬集人授接。坐此出为同州刺史。同时邓玄挺素无藻鉴，又患消渴，选人作《邓渴》 诗牓之南院，亦被贬为寿州。《封氏闻见记》三。《唐会要》七四。又《广记》一八五引。《续世说》六。

## 邓玄挺

1. []{#唐轶七-邓玄挺-1}
见魏克己[2](#唐轶七-魏克己-2)。

2. []{#唐轶七-邓玄挺-2}
唐邓玄挺入寺行香，与诸僧诣园，观植蔬。见水车以木桶相连，汲于井中，乃曰：「法师等自蹋此车，当大辛苦。」答曰：「遣家人挽之。」邓应声曰：「法师若不自蹋，用如许木桶何为？」僧愕然思量，始知玄挺以木桶为幪秃。又尝与谢佑同射，先自矜敏手，及至对射，数十发皆不中垛。佑乃云：「直由箭恶，从来不曾如此。」玄挺应声报云：「自须责射，因何尤箭。」众人欢笑，以为辩捷。权玄福任肃机，遣郎中、员外，极晚始许出。有郎中厅前逼阶枣树下生一小枣，穿砌塼而出，皆讶焉。既就看，玄挺时任员外郎，云：「此树不畏肃机，遂即塼辄枣出。」兵部侍郎韦慎形容极短，时人弄为侏儒。玄挺初得员外已后，郎中、员外俱来看，韦慎云：「慎以庸鄙，滥任郎官。公以高才，更作绿袍员外。」邓即报云：「绿袍员外，何由可及侏儒郎中。」众皆大笑。《启颜录》（《广记》二五〇）。《实宾录》一。

## 董思恭

1. []{#唐轶七-董思恭-1}
龙朔中，勅右史董思恭与考功员外郎权原崇同试贡举。思恭，吴士，轻脱，泄进士问目，三司推，赃污狼藉；后于西堂朝次，告变，免死，除名流梧州。《封氏闻见记》三。《唐语林》八。

## 赵弘智

1. []{#唐轶七-赵弘智-1}
赵弘智事父以孝闻，学通三《礼》、汉史。武德中为詹事府主簿，与诸司同修六代史。又同令狐德棻、袁朗等修《艺文类聚》。事兄弘安，同于事父，凡所动止，咨而后行。累迁黄门侍郎。高宗令弘智于百福殿讲《孝经》，召宰臣以下听之。弘智演畅微言，略陈五孝，诸儒难问相继，酬应如响。高宗怡然曰：「朕颇躭坟籍，至于《孝经》偏所留意。然孝之为德，弘益实深。故云：『德教加于百姓，刑于四海。』是知《孝经》之益为大也。」顾谓弘智曰：「宜略陈此经切要者，以辅不逮。」弘智对曰：「昔者，天子有争臣七人，虽无道，不失其天下。微臣愿以此言奉献。」高宗大悦，赐彩二百疋，迁国子祭酒。文集二十卷行于代。《大唐新语》六。　案：赵弘智，原作「随弘智」，据新、旧《唐书·赵弘智传》改。

## 邢文伟

1. []{#唐轶七-邢文伟-1}
咸亨元年，皇太子久在内不出，稀与宫臣接见。典膳丞邢文伟请减膳，上启曰：「窃见《礼大戴记》曰：『太子既冠成人，免于保傅之严，则有司过之史，亏膳之宰。史之义不得不书过，不书则死之；宰之义不得不彻膳，不彻则死之。』近者以来，未甚延纳，谈义不接，谒见尚稀，参朝之后，但与内人独居，何由发挥圣智，使濬哲文明者乎？今史虽阙官，宰当奉职。忝备所司，不敢逃死，谨守《礼》经，遽申减膳。」其年，右史员阙，宰臣进拟数人。上曰：「邢文伟嫌我儿不读书，不肯与肉吃。此人甚正，宜可为右史。」遂拜。《唐会要》六七。

## 刘审礼　刘易从

1. []{#唐轶七-刘审礼-1} []{#唐轶七-刘易从-1}
刘审礼为工部尚书。仪凤中吐蕃将入寇，审礼率兵十八万与吐蕃将论钦陵战于青海，王师败绩，审礼没焉。审礼诸子诣阙，自请入吐蕃以赎其父，诏许之。次子岐州司兵易从投蕃中省父，比至，审礼已卒。易从昼夜泣血。吐蕃哀其至性，还其父尸。易从徒跣万里，护榇以归，葬于彭城故茔。朝廷嘉之，赠审礼工部尚书，谥曰悼。审礼，刑部尚书德威之子也，少丧母，为祖母元氏所养。元氏有疾，审礼亲尝药膳，事母亦以孝闻。与再从弟同居，家无异爨，阖门二百余口，人无间言。易从后为彭城长史，为周兴所陷，系于彭城狱，将就刑，百姓荷其仁恩，痛其诬枉，竞解衣投于地曰：「为长史祈福。」有司平准，直十余万。易从一门仁孝，举无与比，而横遇冤酷，海内痛之。子升，年十岁，配流岭南。后六道使诛流人，升以言行忠信，为首领所保，匡救获免。《大唐新语》五。

## 裴敬彝

1. []{#唐轶七-裴敬彝-1}
裴敬彝父知周，为陈国王典仪，暴卒。敬彝时在长安，忽泣涕谓家人曰：「大人必有痛处，吾即不安。今日心痛，手足皆废，事在不测，能不戚乎！」遂急告归，父果已殁，毁瘠过礼。事以孝闻，累迁吏部员外。《大唐新语》五。《南部新书》辛。

## 元万顷

1. []{#唐轶七-元万顷-1}
元万顷初为契苾何力征高丽管记，作檄书云：「不知守鸭绿之险。」莫离支报云：「谨闻命矣。」遂移兵固守，官军不得入，万顷坐流岭南。《国朝记传》（《御览》五九七）。《南部新书》辛。《续世说》一一。《唐诗纪事》五。

## 薛克构　薛瓘

1. []{#唐轶七-薛克构-1} []{#唐轶七-薛瓘-1}
薛瓘尚城阳公主，瓘之子绍尚太平公主。绍兄𫖮，为黄门侍郎，惧其公主宠盛，问于克构，克构曰：「帝甥尚主，由来故事，若以恭慎行之，何惧也？然室有傲妇，善士所恶。故鄙谚曰：『娶妇得公主，平地买官府。』远则平阳公主，妖孽致乱，近则新然晋安，为时所诫，欲求无患，难矣。」瓘之堂姪儆，儆之子锈，自瓘至，一门四尚公主。《唐书》（《广卓异记》二）。《唐诗纪事》一三。

## 李　晦

1. []{#唐轶七-李晦-1}
李晦为雍州长史，私第有楼，下临酒肆。其人尝候晦，言曰：「微贱之人，虽则礼所不及，然家有长幼，不欲外人窥之。家逼明公之楼，出入非便，请从此辞。」晦即日毁其楼。《谭宾录》（《广记》四九三）。

## 田仁会

1. []{#唐轶七-田仁会-1}
唐田仁会为郢州刺史，自暴得雨，人歌曰：「父母育我田使君，精诚为人上天闻。田中致雨山出云，但愿常在不患贫。」《广德神异录》（《广记》一六二）。

## 权怀恩

1. []{#唐轶七-权怀恩-1}
唐邢州刺史权怀恩无赖，除洛州长史，州差参军刘犬子迎。至怀州路次拜，怀恩突过，不与语。步趁二百余步，亦不遣乘马。犬子觉不似，乃自上马驰之。至驿，令脱靴讫，谓曰：「洛州几个参军？」对曰：「正员六人，员外一人。」怀恩曰：「何得有员外？」对曰：「余一员遣与长史脱靴。」怀恩惊曰：「君谁家儿？」对曰：「阿父为仆射。」怀恩怃然而去。仆射刘仁轨谓曰：「公草里刺史，至神州不可以造次。参军虽卑微，岂可令脱靴耶？」怀恩惭，请假不复出。旬日为益州刺史。《朝野佥载》（《广记》二六三）。

## 杨德干

1. []{#唐轶七-杨德干-1}
杨汴州德干，高宗朝为万年令。有宦官恃贵宠，放鹞不避人禾稼，德干擒而杖之二十，悉拔去鹞头。宦者涕泣袒背以示于帝，帝曰：「你情知此汉狞，何须犯他百姓？」竟不之问。《隋唐嘉话》中。

## 李　备

1. []{#唐轶七-李备-1}
唐老三衞宗玄成，邢州南和人。祖齐，黄门侍郎。玄成性粗猛，禀气凶豪，凌轹乡村，横行州县。纪王为邢州刺史，玄成与之抗行。李备为南和令，闻之，每降阶引接，分庭抗礼，务在招延，养成其恶。属河朔失稔，开仓赈给，玄成依势，作威乡墅，强乞粟一石。备与客对，不命，玄成乃门外扬声，奋臂直入。备集门内典正一百余人，举牒推穷，强乞是实。初令项上著锁，后却锁上著枷。文案既周，且决六十，杖下气绝，无敢言者。《朝野佥载》（《广记》二六三）。

## 张松寿

1. []{#唐轶七-张松寿-1}
张松寿为长安令，时昆明池侧有劫杀，奉敕十日内须获贼，如违，所由科罪。寿至行劫处寻踪迹，见一老婆树下卖食，至以从骑驮来入县，供以酒食。经三日，还以马送旧坐处，令一腹心人看，有人共婆语，即捉来。须臾一人来问：「明府若为推逐？ 」即披布衫笼头送县，一问具承，并赃并获。时人以为神明。《朝野佥载》五。《疑狱集》一。《折狱龟鉴》七。

## 魏　昶

1. []{#唐轶七-魏昶-1}
中书舍人郭正一，破平壤得一高丽婢，名玉素，极姝艳，令专知财物库。正一夜须浆水粥，非玉素煮之不可。玉素乃毒之而进，正一急曰：「此婢药我！」索土浆、甘草服解之，良久乃止。觅婢不得，并失金银器物十余事。录奏，勅令长安、万年捉不良脊烂求贼，鼎沸三日不获。不良主帅魏昶有策略，取舍人家奴，选年少端正者三人，布衫笼头至衞。缚衞士四人，问十日内已来，何人觅舍人家。衞士云：「有投化高丽留书，遣付舍人捉马奴，书见在。」检云「金城坊中有一空宅」，更无语。不良往金城坊空宅，并搜之。至一宅，封锁正密，打锁破开之，婢及高丽并在其中。拷问，乃是投化高丽共捉马奴藏之，奉敕斩于东市。《朝野佥载》五。《折狱龟鉴》七。

## 裴琰之

1. []{#唐轶七-裴琰之-1}
裴琰之弱冠为同州司户，但以行乐为事，略不视案牍。刺史李崇仪怪之，问户佐，户佐对：「司户小儿郎，不闲书判。」数日，崇仪谓琰之曰：「同州事物殷系，司户尤甚。公何不别求京官，无为滞此司也。」琰之唯诺。复数日，曹事委积，众议以为琰之不知书，但遨游耳。他日，崇仪召入，励而责之。琰之出问户佐曰：「文案几何？」对曰：「急者二百余道。」琰之曰：「有何多，如此逼人！」命每案后连纸十张，令五六人供硏墨点笔。琰之不上厅，语主案者略言其事意，倚柱而断之，词理纵横，文笔灿烂，手不停缀，落纸如飞。倾州官寮，观者如堵。既而回案于崇仪，崇仪曰：「司户解判耶？」户佐曰：「司户大高手笔。」仍未之奇也。比四五案，崇仪悚怍，召琰之，降阶谢曰：「公词翰若此，何忍藏锋以成鄙夫之过？」由此名动一州。数日，闻于京邑，除雍州判司。子漼，开元中为吏部尚书。《大唐新语》八。《御史台记》（《广记》一七四）。

## 王福畤

1. []{#唐轶七-王福畤-1}
唐王福畤名行温恭，累授齐、泽二州，世以才学称。子勔、勮、勃，俱以文笔著天下。福畤与韩琬父有旧。福畤及婚崔氏，生子勃，尝致书韩父曰：「勔、勮、勃文章并清俊，近小者欲似不恶。」韩复书曰：「王武子有马癖，明公有誉儿癖。王氏之癖，无乃多乎！要当见文章，方可定耳。」福畤乃致诸子文章，韩与名人阅之，曰：「生子若是，信亦可夸。」《御史台记》（《广记》二四九）。

## 王　勮

1. []{#唐轶七-王勮-1}
天授中，寿春郡王成器等五人同日册命。有司忘载册文，及百寮在列，方知阙礼。宰臣以下相顾失色。中书舍人王勮立召小吏五人，各执笔，口授分写，斯须而毕。词理典赡，举朝叹伏。《大唐新语》八。《唐摭言》一三。又《广记》一七四引。《续世说》二。《唐诗纪事》七。　案：王勮，《唐会要》五五误作「王教」。

## 王　勃

1. []{#唐轶七-王勃-1}
王勃之先文中子，见勃弄笔，令作《题太公遇文王赞》，曰：「姬昌好德，吕望赞华。城阙虽近，风云尚赊。渔舟倚石，钓浦横沙。路幽山谷，溪深岸斜。豹韬禳恶，龙钤辟邪。虽逢切近，犹待安车。君王握手，何其晚耶！」《芝田录》（《类说》一一）。《唐语林》二。

2. []{#唐轶七-王勃-2}
王勃著《滕王阁序》，时年十四。都督阎公不之信，勃虽在座，而阎公意属子壻孟学士者为之，已宿搆矣。及以纸笔巡让宾客，勃不辞让。公大怒，拂衣而起，专令人伺其下笔。第一报云：「南昌故郡，洪都新府。」公曰：「亦是老先生常谈！」又报云：「星分翼轸，地接衡庐。」公闻之，沈吟不言。又云：「落霞与孤鹜齐飞，秋水共长天一色。」公矍然而起曰：「此真天才，当垂不朽矣！ 」遂亟请宴所，极欢而罢。《唐摭言》五。又《广记》一七五引。

3. []{#唐轶七-王勃-3}
唐王勃，方十三，随舅游江左。尝独至一处，见一叟，容服纯古，异之，因就揖焉。叟曰：「非王勃乎？」勃曰：「与老丈昔非亲旧，何知勃之姓名？」叟曰：「知之。」勃知其异人，再拜问曰：「仙也？神也？以开未悟。」叟曰：「中元水府，吾所主也。来日滕王阁作记，子有清才，何不为之？子登舟，吾助汝清风一席，子回，幸复过此。」勃登舟，舟去如飞，乃弹冠诣府下。府帅阎公已召江左名贤毕集，命吏以笔砚授之，递相推逊。及勃，则留而不拒。公大怒曰：「吾新帝子之旧阁，乃洪都之绝景，悉集英俊，俾为记以垂万古，何小子辄当之！」命吏得句即诵来。勃引纸，方书两句，一吏入报曰：「南昌故郡，洪都新府。」公曰：「老儒常谈。」一吏又报曰：「星分翼轸，地接衡庐。」公曰：「故事也。」 一吏又报曰：「襟三江而带五湖，控蛮荆而引欧越。」公即不语。自此往复吏报，但颔颐而已。至报「落霞与孤鹜齐飞，秋水共长天一色」，公不觉引手鸣几曰：「此天才也！」文成，阎公阅之，曰：「子落笔似有神助，令帝子声流千古，吾之名闻后世，洪都风月，江山无价，子之力也。」乃厚赠之。勃旋再过向遇神地，登岸，叟已坐前石上。勃再拜曰：「神既助以好风，又教以不敏，当修牢酒以报神赐。」勃因曰：「某之寿夭穷达，可得而知否？ 」叟曰：「寿夭系阴司，言之是泄阴机而有阴祸。子之穷通，言亦无患。子之躯，神强而骨弱，气清而体羸，脑骨亏陷，目精不全，虽有不覊之才，高世之俊，终不贵矣，况富贵自有神主之乎！请与子别。」勃闻之不悦，后果如言。罗隐《中元传》（《分门古今类事》三）。

4. []{#唐轶七-王勃-4}
王勃年未冠，以重名调补虢州参军。才大官小，拂衣游天下。《职官分纪》（《锦绣万花谷》后集一二）。

5. []{#唐轶七-王勃-5}
高宗时，王勃著《大唐千年历》：「国家土运，当承汉氏火德。上自曹魏，下至随室，南北两朝，咸非一统，不得承五运之次。」勃言迂阔，未为当时所许。《封氏闻见记》四。《唐语林》五。

6. []{#唐轶七-王勃-6}
燕公尝读其《夫子学堂碑颂》，头自帝车至太甲四句，悉不解，访之一公。一公言：「北斗建午，七曜在南方，有是之祥，无位圣人当出。」华盖以下，卒不可悉。《酉阳杂俎》前集一二。

7. []{#唐轶七-王勃-7}
《翰林盛事》云：王勃所至，请托为文，金帛丰积。人谓心织笔耕。《翰林盛事》（《云仙杂记》九）。《唐才子传》一。

8. []{#唐轶七-王勃-8}
王勃每为碑颂，先墨磨数升，引被覆面而卧，忽起，一笔书之，初不窜点。时人谓之腹藳。少梦人遗以丸墨盈袖。《酉阳杂俎》前集一二。《谈薮 》（《广记》一九八）。《唐语林》二。《唐诗纪事》七。

9. []{#唐轶七-王勃-9}
王勃围棋，率下四子成一首诗，勃犹诧之，向人曰：「吾材夺造化，虽一时之间，百用亦可。」《棋天洞览》（《云仙杂记》二）。

10. []{#唐轶七-王勃-10}
见裴行俭[1](#唐轶七-裴行俭-1)。

## 杨　炯

1. []{#唐轶七-杨炯-1}
杨盈川显庆五年待制宏文馆，时年方十一。上元三年制举，始补校书郎。尤最深于宣夜之学，故作《老人星赋》尤佳。《南部新书》己。

2. []{#唐轶七-杨炯-2}
唐衢州盈川县令杨炯词学优长，恃才简倨，不容于时。每见朝官，目为「麒麟植」，人问其故，杨曰：「今𫗦乐假弄麒麟者，刻画头角，修饰皮毛，覆之驴上，巡场而走。及脱皮褐，还是驴马。无德而衣朱紫者，与驴覆麟皮何别矣！」《朝野佥载》（《广记》二六五）。又《云仙杂记》九引。《唐才子传》一。

3. []{#唐轶七-杨炯-3}
华阴杨炯与绛州王勃、范阳卢照邻、东阳骆宾王，皆以文词知名海内，称为「王杨卢骆」。炯与照邻则可全，而盈川之言为不信矣。张说谓人曰：「杨盈川之文，如悬河注水，酌之不竭，既优于卢，亦不减王。耻居王后则信然，愧在卢前则为误矣。」《大唐新语》八。

4. []{#唐轶七-杨炯-4}
见卢照邻[1](#唐轶七-卢照邻-1)。

5. []{#唐轶七-杨炯-5}
见裴行俭[1](#唐轶七-裴行俭-1)。

6. []{#唐轶七-杨炯-6}
杨炯初见郑羲真，诵其姪女容华《临镜晓妆》诗，郑大击节。后诵己作数十首，郑皆曰：「不如首作。」炯为之汗背。容华诗曰：「啼鸟惊眠罢，房栊曙色开。凤钗金作缕，鸾镜玉为台。妆似临池出，人疑向月来。自怜方未已，欲去复徘徊。」《林下诗谈》（《瑯嬛记》中）。

## 杨容华

1. []{#唐轶七-杨容华-1}
杨盈川姪女曰容华，幼善属文，尝为《新妆》诗，好事者多传之。诗曰：「宿鸟惊眠罢，房栊乘晓开。凤钗金作缕，鸾镜玉为台。妆似临池出，人疑向月来。自怜终不见，欲去复徘徊。」《朝野佥载》三。

2. []{#唐轶七-杨容华-2}
见杨炯[6](#唐轶七-杨炯-6)。

## 卢照邻

1. []{#唐轶七-卢照邻-1}
卢照邻字升之，范阳人。弱冠拜邓王府典签，王府书记一以委之。王有书十二车，照邻总披览，略能记忆。后为益州新都县尉，秩满，婆娑于蜀中，放旷诗酒，故世称「王杨卢骆」。照邻闻之曰：「喜居王后，耻在骆前。」时杨之为文，好以古人姓名连用，如「张平子之略谈，陆士衡之所记」，「潘安仁宜其陋矣，仲长统何足知之」。号为「点鬼簿」。骆宾王文好以数对，如「秦地重关一百二，汉家离宫三十六」。时人号为「算博士」。如卢生之文，时人莫能评其得失矣。惜哉，不幸有冉耕之疾，著《幽忧子》以释愤焉。文集二十卷。《朝野佥载》六。《唐诗纪事》七。

2. []{#唐轶七-卢照邻-2}
见李元裕[1](#唐轶四-李元裕-1)。

3. []{#唐轶七-卢照邻-3}
见孙思邈[1](#唐轶六-孙思邈-1)。

## 骆宾王

1. []{#唐轶七-骆宾王-1}
宾王七岁咏鹅云：「鹅鹅，曲项向天歌。白毛浮渌水，红掌拨清波。」《唐诗纪事》七。

2. []{#唐轶七-骆宾王-2}
裴炎为中书令，时徐敬业欲反，令骆宾王画计，取裴炎同起事。宾王足踏壁，静思食顷，乃为谣曰：「一片火，两片火，绯衣小儿当殿坐。」教炎庄上小儿诵之，并都下童子皆唱。炎乃访学者令解之。召宾王至，数啖以宝物锦绮，皆不言。又赂以音乐、女妓、骏马，亦不语。乃对古忠臣烈士图共观之，见司马宣王，宾王歘然起曰：「此英雄丈夫也。」即说自古大臣执政，多移社稷，炎大喜。宾王曰：「但不知谣谶何如耳。」炎以谣言「片火绯衣」之事白，宾王即下，北面而拜曰：「此真人矣。」遂与敬业等合谋。扬州兵起，炎从内应，书与敬业等合谋。唯有「青鵞」，人有告者，朝廷莫之能解，则天曰：「此『青』字者十二月，『鵞』字者我自与也。」遂诛炎，敬业等寻败。《朝野佥载》五。

3. []{#唐轶七-骆宾王-3}
见武皇后[15](#唐轶一-武皇后-15)。

4. []{#唐轶七-骆宾王-4}
明堂主簿骆宾王《帝京篇》曰：「倏忽搏风生羽翼，须臾失浪委泥沙。」宾王后与敬业兴兵扬州，大败，投江而死，此其谶也。《朝野佥载》一。又《广记》一六三引。《唐诗纪事》七。

5. []{#唐轶七-骆宾王-5}
宋考功以事累贬黜，后放还，至江南，游灵隐寺。夜月极明，长廊吟行，且为诗曰：「鹫岭郁岧峣，龙宫隐寂寥。」第二联搜奇思，终不如意。有老僧点长明灯，座大禅床，问曰：「少年夜夕久不寐，而吟讽甚苦，何邪？」之问答曰：「弟子业诗，适偶欲题此寺，而兴思不属。」僧曰：「试吟上联。」即吟与听之。再三吟讽，因曰：「何不云『楼观沧海日，门听浙江潮』？」之问愕然，讶其遒丽。又续终篇曰：「桂子月中落，天香云外飘。扪萝登塔远，刳木取泉遥。霜薄花更发，冰轻叶未凋。待人天台路，看余度石桥。」僧所赠句，乃为一篇之警策。迟明更访之，则不复见矣。寺僧有知者，曰：「此骆宾王也。」之问诘之，曰：当敬业之败，与宾王俱逃，捕之不获。将帅虑失大魁，得不测罪，时死者数万人，因求戮类二人者，函首以献。后虽知不死，不敢捕送，故敬业得为衡山僧，年九十余乃卒。出赵鲁《游南岳记》宾王亦落发，徧游名山，至灵隐，以周岁卒。当时虽败，且以匡复为名，故人多护脱之。《本事诗·征异》。又《广记》九一引。《古今诗话》（《诗话总龟》前集一三）。《唐诗纪事》七。《唐才子传》一。　案：《四库全书总目》一四九《骆丞集》提要有辨误之言。

6. []{#唐轶七-骆宾王-6}
骆宾王未显时，庸作于杭州梵天寺，终日执役，至夜方休。因凭栏而立，时月色如昼，一老僧苦吟不已，继以永叹，因问之曰：「和尚何不睡去，而冥搜如是？」僧云：「我作梵天寺诗，止得两句，云：『桂子月中落，天香云外飘』。思之切至，竟不能成章，遂太息也。」宾王曰：「我当为汝足成之。」僧云：「尔何人，而敢言诗？」然亦不能抑也。令僧再举前句，即应声曰：「楼观沧海日，门听浙江潮。」僧大奇之。《五总志》。

7. []{#唐轶七-骆宾王-7}
见卢照邻[1](#唐轶七-卢照邻-1)。

## 杜易简

1. []{#唐轶七-杜易简-1}
唐格辅元拜监察，迁殿中，充使。次龙门遇盗，行装都尽，袒被而坐。监察御史杜易简戏咏之曰：「有耻宿龙门，精彩先瞰浑。眼瘦呈近店，睡响彻遥林。捋囊将旧识，掣被异新婚。谁言骢马使，翻作蛰熊蹲。」《御史台记》（《广记》二五五）。

## 郭齐宗

1. []{#唐轶七-郭齐宗-1}
高宗问：「兵书所云『天阵、地阵、人阵』，各何谓也？」员半千越次对曰：「臣覩载籍，此事多矣。或谓天阵，星宿孤虚也。地阵，山川向背也。人阵，编伍弥缝也。」郭齐宗对曰：「以臣愚见则不然。夫师出以义，有若时雨；得天阵也。兵在足食足兵，且耕且战，得地之利，此地阵也。卒乘轻利，将帅和睦，此人阵也。若用兵，使三者去一，其何以战？」高宗嗟赏之，擢拜左衞胄曹也。《卢氏杂说》（《广记》一八九）。参看员半千1。

## 辛弘智　罗道琮

1. []{#唐轶七-辛弘智-1} []{#唐轶七-罗道琮-1}
国子进士辛弘智诗云：「君为河边草，逢春心剩生。妾如堂上镜，得照始分明。」同房学士常定宗为改「始」字为「转」字，遂争此诗，皆云我作。乃下牒见博士，罗为宗判云：「昔五字定表，以理切称奇；今一言竞诗，取词多为主。诗归弘智，『转』还定宗。以状牒知，任为公验。」《朝野佥载》二。《唐诗纪事》三五。　案：罗为宗，《唐诗纪事》作「罗道琮」。新、旧《唐书》有《罗道琮传》。

## 胡楚宾

1. []{#唐轶七-胡楚宾-1}
见唐高宗[23](#唐轶一-唐高宗-23)。

## 赵武盖

1. []{#唐轶七-赵武盖-1}
赵武盖少孤，生于河右，遂狎弋猎，获鲜禽以膳其母。母勉之以学，武盖不从，母歔欷谓曰：「汝不习典坟，而肆情畋猎，吾无望矣。」不御所膳。感激而学焉，数年博通经史，进士擢第，侍御史。著《河西人物志》，有集行于代。《大唐新语》一二。　案：赵武盖，新、旧《唐书·赵彦昭传》作「赵武孟」，《新唐书·宰相世系表》同《大唐新语》。

## 裴元质

1. []{#唐轶七-裴元质-1}
河东裴元质初举进士，明朝唱策，夜梦一狗从窦出，挽弓射之，其箭遂撆。以为不祥，问曹良史，曰：「吾往唱策之夜，亦为此梦。梦神为吾解之曰：狗者，第字头也；弓，第字身也；箭者，第竖也；有撆为第也。」寻而唱第，果如梦焉。《朝野佥载》三。

## 高正臣

1. []{#唐轶七-高正臣-1}
高正臣，广平人，官至衞尉卿。习右军之法。睿宗爱其书。张怀瓘之先，与高有旧，朝士就高乞书，或凭书之。高尝为人书十五纸，张乃戏换其五纸，又令示高，再看不悟。客曰：「有人换公书。」高笑曰：「必是张公也。」乃详观之，得其三纸。客曰：「犹有在。」高又观之，竟不能辨。高尝许人书一屏障，逾时未获，其人乃出使淮南，临别，大怅惋。高曰：「正臣故人在申州，正与仆书一类，公可便往求之。」遂立申此意。陆柬之尝为高书告身，高常嫌之，不将入秩。后为鼠所伤，乃持示张公曰：「此鼠甚解正臣意。」风调不合，一至于此。正臣隶行草入能。《书断》（《广记》二〇八）。又《法书要录》九、《御览》七四八引。《书小史》九。

## 潘师正

1. []{#唐轶七-潘师正-1}
唐高宗幸嵩山，至逍遥谷，见室中大瓠，问潘师正，字子真，答曰：「中有青，昔西城王君以南烛草为之，服食得道。」上乃命道士叶法善往江东造青饭。《海录碎事》八下，又一三下。

## 田游岩

1. []{#唐轶七-田游岩-1}
唐田游岩初以儒学累征不起，侍其母隐嵩山。甘露中，中宗幸中岳，因访其居，游岩出拜。诏命中书侍郎薛元超入问其母。御题其门曰「隐士田游岩宅」。征拜弘文学士。《翰林盛事》（《广记》二〇二）。　案：据两《唐书》，此为高宗时事。

2. []{#唐轶七-田游岩-2}
唐隐君子田游岩，一日冬晴，就汤泉沐发，风于朝晖之下，适所亲者至，曰：「高年岂不自爱，而草草若是耶？」游岩笑而答曰：「天梳日帽，他复何需？」《清异录》上。

## 李　荣

1. []{#唐轶七-李荣-1}
京城流俗，僧、道常争二教优劣，递相非斥。总章中兴善寺为火灾所焚，尊像荡尽。东明观道士李荣因咏之曰：「道善何曾善，云兴遂不兴。如来烧亦尽，唯有一群僧。」时人虽赏荣诗，然声称从此而减。《大唐新语》一三。

2. []{#唐轶七-李荣-2}
唐有僧法轨，形容短小，于寺开讲。李荣往共论议，往复数番。僧有旧作诗咏荣，于高座上诵之云：「姓李应须李，言荣又不荣。」此僧未及得道下句，李荣应声接曰：「身长三尺半，头毛犹未生。」四座欢喜，伏其辩捷。《启颜录》（《广记》二四八）。又《诗话总龟》前集四一引。

## 僧　伽

1. []{#唐轶七-僧伽-1}
僧伽大师，西域人也，俗姓何氏。唐龙朔初来游北土，隶名于楚州龙兴寺。后于泗州临淮县信义坊乞地施标，将建伽蓝，于其标下掘得古香积寺铭记，并金像一躯，上有普照王佛字，遂建寺焉。唐景龙二年，中宗皇帝遣使迎师，入内道场，尊为国师。寻出居荐福寺。常独处一室，而其顶有一穴，恒以絮塞之。夜则去絮，香从顶穴中出，烟气满房，非常芬馥。及晓，香还入顶穴中，又以絮塞之。师常濯足，人取其水饮之，痼疾皆愈。一日，中宗于内殿语师曰：「京畿无雨，已是数月，愿师慈悲，解朕忧迫。」师乃将瓶水泛洒，俄顷阴云骤起，甘雨大降。中宗大喜，诏赐所修寺额，以临淮寺为名。师请以普照王寺为名，盖欲依金像上字也。中宗以「照」字是天后庙讳，乃改为普光王寺，仍御笔亲书其额以赐焉。至景龙四年三月二日，于长安荐福寺端坐而终。本传及《纪闻录》（《广记》九六）。

2. []{#唐轶七-僧伽-2}
僧伽，龙朔中游江淮间，其迹甚异。有问之曰：「汝何姓？」答曰：「姓何。」又问：「何国人？」答曰：「何国人。」唐李邕作碑，不晓其言，乃书传曰：「大师姓何，何国人。」此正所谓对痴人说梦耳，李邕遂以梦为真，真痴绝也。僧赞宁以其传编入僧史，又从而解之曰：「其言姓何，亦犹僧会本康居国人，便命为康僧会。详何国在碎叶东北，是碎叶国附庸耳。」此又梦中说梦，可掩卷一笑。《冷斋夜话》九。

## 高崔巍

1. []{#唐轶七-高崔巍-1}
敬宗时，高崔巍喜弄痴。大帝令给使捺头向水下，良久，出而笑之。帝问，曰：「见屈原，云：『我逢楚怀王无道，乃沈汨罗水。汝逢圣明主，何为来？』」帝大笑，赐物百段。《朝野佥载》六。又《酉阳杂俎》续集卷四、《广记》二四九引。《群居解颐》（张本《说郛》三二、陶本《说郛》二四）。　案：「大帝」，《广记》作「太宗」。「敬宗时」三字，唯《朝野佥载》有，与文中「大帝」不合，当为衍文。

## 秦鸣鹤

1. []{#唐轶七-秦鸣鹤-1}
见唐高宗[18](#唐轶一-唐高宗-18)。

## 薛眘惑

1. []{#唐轶七-薛眘惑-1}
薛眘惑者，善投壶，龙跃隼飞，矫无遗箭。置壶于背后，却反矢以投之，百发百中。《朝野佥载》六。《唐诗纪事》五。

## 宋令文

1. []{#唐轶七-宋令文-1}
宋令文者，有神力。禅定寺有牛触人，莫之敢近，筑围以阑之。令文怪其故，遂袒褐而入。牛竦角向前，令文接两角拔之，应手而倒，颈骨皆折而死。又以五指撮碓觜壁上书，得四十字诗。为太学生，以一手挟讲堂柱起，以同房生衣于柱下压之。许重设酒，乃为之出。令文有三子：长之问，有文誉；次之逊，善书；次之悌，有勇力。之悌后左降朱鸢，会贼破驩州，以之悌为总管击之。募壮士，得八人。之悌身长八尺，被重甲，直前大叫曰：「獠贼，动即死。」贼七百人一时俱剉，大破之。《朝野佥载》六。

2. []{#唐轶七-宋令文-2}
宋令文，河南陕人，官至左衞中郎将。奇姿伟丽，身有三绝，曰书、画、力。尤于书，备兼诸体，偏意在草，甚欲究能。翰简翩翩，甚得书之媚趣。《书断》（《法书要录》九）。又《御览》七四八引。《书小史》九。

## 彭博通

1. []{#唐轶七-彭博通-1}
彭博通者，河间人也，身长八尺。曾于讲堂堦上临堦而立，取鞋一以臂夹，令有力者后拔之，鞋底中断，博通脚终不移。牛驾车正走，博通倒曳车尾，却行数十步，横拔车辙深二尺余，皆纵横破裂。曾游瓜埠，江有急风张帆，博通捉尾缆挽之，不进。《朝野佥载》六。

2. []{#唐轶七-彭博通-2}
唐彭先觉叔祖博通膂力绝伦，尝于长安与壮士魏弘哲、宋令文、冯师本角力，博通坚卧，命三人夺其枕，三人力极，床脚尽折，而枕不动。观者逾主人垣墙，屋宇尽坏，名动京师。尝与家君同饮，会暝，独持两床降阶，就月于庭，酒俎之类，略无倾泻矣。《御史台记》（《广记》一九二）。

## 张公艺

1. []{#唐轶七-张公艺-1}
唐初张公艺九世同居，高宗东封过其家，问之：「何以致然？」公艺执笔，唯书百余「忍」字，余无他言。遂旌表其门。《独异志》中。

## 邹凤炽

1. []{#唐轶七-邹凤炽-1}
邹骆驼，长安人。先贫，常以小车推蒸饼卖之。每胜业坊角有伏砖，车触之即翻，尘土涴其饼，驼苦之。乃将镢㔉去十余砖，下有瓷瓮，容五斛许，开看，有金数斗，于是巨富。其子昉，与萧佺交厚，时人语曰：「萧佺驸马子，邹昉骆驼儿。非关道德合，只为钱相知。」《朝野佥载》五。又《广记》四〇〇引。

2. []{#唐轶七-邹凤炽-2}
西京怀德坊南门之东，有富商邹凤炽，肩高背曲，有似骆𫘞，时人号为邹骆𫘞。其家巨富，金宝不可胜计，常与朝贵游，邸店园宅，遍满海内，四方物尽为所收，虽古之猗白，不是过也。其家男女婢仆，锦衣玉食，服用器物，皆一时惊异。尝因嫁女，邀请朝士往临礼席，宾客数千，夜拟供帐，备极华丽。及女郎将出，侍婢围遶，绮罗珠翠，垂钗曳履，尤艳丽者，至数百人。众皆愕然，不知孰是新妇矣。又尝谒见高宗，请市终南山中树，估绢一匹，自云：「山树虽尽，臣绢未竭。」事虽不行，终为天下所诵。后犯事流瓜州，会赦还。及卒，子孙穷匮。《西京记》（《广记》四九五）。《两京新记》三。《桂苑丛谈·史遗》。《实宾录》八。

## 刘龙子

1. []{#唐轶七-刘龙子-1}
高宗时，有刘龙子妖言惑众。作一金龙头藏袖中，以羊肠盛蜜水绕系之。每相聚出龙头，言圣龙吐水，饮之百病皆差。遂转羊肠，水于龙口中出，与人饮之，皆罔云病愈，施舍无数。遂起逆谋，事发逃走，捕访久之擒获，斩之于市，并其党十余人。《朝野佥载》三。

## 白铁余

1. []{#唐轶七-白铁余-1}
白铁余者，延州稽胡也，左道惑众。先于深山中埋一金铜像于柏树之下，经数年，草生其上。绐乡人曰：「吾昨夜山下过，每见佛光。」大设斋，卜吉日以出圣佛。及期，集数百人，命于非所藏处𣃁，不得。乃劝曰：「诸公不至诚布施，佛不可见。」由是男女争布施者百余万。更于埋处𣃁之，得金铜像。乡人以为圣，远近传之，莫不欲见。乃宣言曰：「见圣佛者，百病即愈。」左侧数百里，老小士女皆就之。乃以绯紫红黄绫为袋数十重盛像，人聚观者，去一重一回布施，收千端乃见像。如此矫伪一二年，乡人归伏，遂作乱，自号光王，署置官职，杀长吏，数年为患。命将军程务挺斩之。《朝野佥载》三。又《广记》二三八引。

## 秦令言

1. []{#唐轶七-秦令言-1}
龙朔二年十月，秦令言新除监察御史，推雒州长史许力士子犯法。使还，将奏，诸御史谓曰：「未经奏事，宜习之。」笑曰：「由来所便。」问作手状，又都不晓。及奏，不称臣。上问：「力士知否？」对曰：「许长史不知。」上曰：「对朕犹唤许长史，岂能推事？」令法官重推。令言免官。《唐会要》六二。

## 张玄靖

1. []{#唐轶七-张玄靖-1}
唐张玄靖，陕人也，自左衞仓曹拜监察。性非敦厚，因附会慕容宝节而迁。时有两张监察，号玄靖为小张。初入台，呼同列长年为兄。及选殿中，则不复兄矣。宝节既诛，颇不自安，复呼旧列为兄。监察杜文范因使还，会郑仁恭方出使，问台中事意，恭答曰：「宝节败后，小张复呼我曹为兄矣。」时人以为谈笑。《御史台记》（《广记》二五九）。

## 张由古

1. []{#唐轶七-张由古-1}
张由古有吏才而无学术，累历台省。尝于众中叹班固大才，文章不入《文选》。或谓之曰：「《两都赋》、《燕山铭》、《典引》等并入《文选》，何为言无？」由古曰：「此并班孟坚文章，何关班固事！」闻者掩口而笑。又谓同官曰：「昨买得《王僧襦集》，大有道理。」杜文范知其误，应声曰：「文范亦买得《张佛袍集》，胜于僧襦远矣。」由古竟不之觉。仕进者可不勉欤！《大唐新语》一一。又《广记》二五八引。《两京杂记》（《类说》四）。　案：《广记》所引《大唐新语》又载别事，原书无。见下条。

2. []{#唐轶七-张由古-2}
〔张由古〕累迁司计员外，以罪放于庭州。时中书令许敬宗综理诏狱，帖召之。由古喜，至则为所责，惧而手战，笏坠于地，口不能言。初，为殿中正班，以尚书郎有错立者，谓引驾曰：「员外郎小儿难共语，可鼻冲上打。」朝士鄙之。《大唐新语》（《广记》二五八）。《唐会要》六二。

## 杜文范

1. []{#唐轶七-杜文范-1}
唐杜文范，襄阳人也。自长安尉应举，擢第，拜监察御史。选殿中，授刑部员外，以承务郎特授西台舍人。先时与高上智俱任殿中，为侍御史张由古、宋之顺所排蹙，与上智迁员外。既五旬，由古、之顺方入省，文范众中谓之曰：「张、宋二侍御俱是俊才。」由古问之，答曰：「若非俊才，那得五十日骑士牛，趁及殿中。」举众欢笑。《御史台记》（《广记》二五四）。

2. []{#唐轶七-杜文范-2}
见张由古[1](#唐轶七-张由古-1)。

## 张怀庆

1. []{#唐轶七-张怀庆-1}
李义府尝赋诗曰：「镂月成歌扇，裁云作舞衣。自怜廻雪影，好取洛川归。」有枣强尉张怀庆，好偷名士文章，乃为诗曰：「生情镂月成歌扇，出意裁云作舞衣。照镜自怜廻雪影，时来好取洛川归。」人谓之谚曰：「活剥王昌龄，生吞郭正一。」《大唐新语》一三。又《广记》二六〇引。《诗话总龟》前集四一。

2. []{#唐轶七-张怀庆-2}
唐张狗儿亦名怀庆，爱偷人文章。与冀州枣强尉。才士制述，多翻用之。时为之语曰：「活剥张昌龄，生吞郭正一。」谅不诬也。《朝野佥载》（张本《说郛》二、《后村诗话》续集）。

## 曲崇裕

1. []{#唐轶七-曲崇裕-1}
冀州参军曲崇裕送司功入京诗云：「崇裕有幸会，得遇明流行。司士向京去，旷野哭声哀。」司功曰：「大才士。先生其谁？」曰：「吴儿博士教此声韵。」司功曰：「师明弟子哲。」《朝野佥载》二。

## 裴　聿

1. []{#唐轶七-裴聿-1}
滕王为隆州刺史，多不法，参军裴聿谏之止，王怒，令左右掴搨。他日，聿入计，具诉于帝，问聿：「曾被几搨？」聿曰：「前后八搨。」即令迁阶。聿归，叹曰：「何其命薄，若言九搨，当入五品矣。」闻者哂之，号「八搨将军」。《朝野佥载》（《绀珠集》三）。

## 夏侯彪

1. []{#唐轶七-夏侯彪-1}
夏侯彪夏月食饮，生虫在下，未曾沥口。尝送客出门，奴盗食脔肉。彪还觉之，大怒，乃捉蝇与食，令呕出之。《朝野佥载》一。

## 夏侯彪之

1. []{#唐轶七-夏侯彪之-1}
益州新昌县令夏侯彪之初下车，问里正曰：「鸡卵一钱几颗？」曰：「三颗。」彪之乃遣取十千钱，令买三万颗，谓里正曰：「未须要，且寄母鸡抱之，遂成三万头鸡。经数月长成，令县吏与我卖；一鸡三十钱，半年之间成三十万。」又问：「竹笋一钱几茎？」曰：「五茎。」又取十千钱付之，买得五万茎，谓里正曰：「吾未须要笋，且向林中养之。至秋竹成，一茎十钱，成五十万。」其贪鄙不道皆类此。《朝野佥载》三。又《广记》二四三引。

# 唐人轶事汇编卷八

## 裴　炎

1. []{#唐轶八-裴炎-1}
高宗大渐，顾命裴炎辅少主。既而则天以太后临朝，中宗欲以后父韦玄贞为侍中，并乳母之子五品官。炎争以为不可。中宗不悦，谓左右曰：「我让国与玄贞岂不得！何为惜侍中？」炎惧，遂与则天定策，废中宗为庐陵王，幽于别所。则天命炎及中书侍郎刘祎之率羽林兵入，左右承则天旨，扶中宗下殿。中宗曰：「我有何罪？」则天曰：「汝欲将天下与韦玄贞，何得无罪！」炎居中执权，亲授顾托，未尽匡救之节，遽行伊霍之谋，神器假人，为兽傅翼，其不免也宜哉！《大唐新语》一一。

2. []{#唐轶八-裴炎-2}
裴炎有雅望于朝廷，高宗临崩，与舅王德真俱受遗诏辅少主。则天既临朝，废中宗为庐陵王，将行革命之事。徐敬业举兵于扬州，时炎为内史，示闲暇不急讨。则天潜察之，下炎诏狱，凤阁侍郎胡元范、刘齐贤等庭争，以炎忠鲠无反状。则天曰：「炎反有端，顾卿不知耳。」范、贤曰：「若裴炎反，臣等亦反。」则天曰：「朕知裴炎反，知卿不反。」炎既诛，范、贤亦被废黜。炎将刑，顾谓兄弟曰：「可怜官职并自得之，炎无分毫过，今坐炎流窜矣。」炎虽官达而甚清贫，收其家，略无积聚，时人伤焉。《大唐新语》三。

3. []{#唐轶八-裴炎-3}
见骆宾王[2](#唐轶七-骆宾王-2)。

4. []{#唐轶八-裴炎-4}
旧制，宰相臣尝于门下省议事，谓之政事堂。故长孙无忌、魏征、房玄龄等，以他官兼政事者，皆云知门下省事。弘道初，裴炎自侍中转中书令，执朝政，始移政事堂于中书省，至今以为故事。《大唐新语》一○。《南部新书》甲。

## 刘祎之

1. []{#唐轶八-刘祎之-1}
见郭翰[1](#唐轶九-郭翰-1)。

## 李昭德

1. []{#唐轶八-李昭德-1}
襄州胡延庆得一龟，以丹漆书其腹曰「天子万万年」以进之。凤阁侍郎李昭德以刀刮之并尽，奏请付法。则天曰：「此非恶心也，舍而勿问。」《朝野佥载》三。《国史补》（《广记》二三八）。

2. []{#唐轶八-李昭德-2}
李昭德：则天朝谀佞者必见擢用，有人于洛水中获白石，有数点赤，诣阙请进，诸宰臣诘之，其人曰：「此石赤心，所以进。」昭德叱之曰：「洛水中石岂尽反邪？」左右皆失笑。昭德建立东都罗城及尚书省洛水中桥，人不知其役而功成就。除数凶人，大狱遂罢。以正直廷诤，为皇甫文所搆，与来俊臣同日弃市。国人欢憾相半，哀昭德而快俊臣也。《大唐新语》二。《唐语林》三。

3. []{#唐轶八-李昭德-3}
见武皇后[13](#唐轶一-武皇后-13)。

4. []{#唐轶八-李昭德-4}
则天以武承嗣为左相，李昭德奏曰：「不知陛下委承嗣重权，何也？」则天曰：「我子姪，委以心腹耳。」昭德曰：「若以姑姪之亲，何如父子？何如母子？」则天曰：「不如也。」昭德曰：「父子、母子尚有逼夺，何诸姑所能容？使其有便可乘御，宝位其遽安乎？且陛下为天子，陛下之姑受何福庆，而委重权于姪乎？事之去矣！」则天矍然，曰：「我未思也。」即日罢承嗣政事。《大唐新语》一。《唐语林》一。

5. []{#唐轶八-李昭德-5}
时来俊臣弃故妻，奏逼娶太原王庆诜女，侯思止亦奏请娶赵郡李自挹女，敕政事商量。凤阁侍郎李昭德抚掌谓诸相曰：「大可笑，大可笑！」诸相问之，昭德曰：「往年来俊臣贼劫王庆诜女，已大辱国。今日此奴又请娶李自挹女，无乃复辱国耶？」事遂寝。竟为李昭德榜杀之。《御史台记》（《广记》二五八）。《大唐新语》三。

6. []{#唐轶八-李昭德-6}
唐凤阁侍郎李昭德威权在己，宣出一敕云：「自今以后，公坐徒，私坐流，经恩百日不首，依依科罪。」昭德先受孙万荣贿财，奏与三品。后万荣据营州反，货求事败，频经恩赦，以百日不首，准赃断绞。《朝野佥载》（《广记》一二一）。

## 苏良嗣

1. []{#唐轶八-苏良嗣-1}
苏良嗣为洛州长史，坐妻犯赃，左迁冀州刺史。及事释，妻妹诣良嗣，初无恨色，谓之曰：「牧守迁转出入是常，不闻有所累也。」后为荆州长史，高宗使中官缘江采异竹，植于苑内。中官科船载竹，所在纵暴。还过荆州，良嗣因之上疏切谏。高宗谓则天曰：「吾约束不严整，果为良嗣所怪乎？」诏慰谕，便令弃竹于江中。荆州旧有河东寺，后梁萧詧为其兄河东王所造。良嗣见而惊曰：「此在江汉之间，与河东有何关涉？」遂奏改之。良嗣寡学，深为人所笑。《大唐新语》七。《靖康缃素杂记》一○。

2. []{#唐轶八-苏良嗣-2}
高宗时，司农欲以冬藏余菜卖之百姓，以墨敕示仆射苏良嗣，判曰：「昔公仪相鲁，犹拔去园葵，况临御万邦，而贩蔬鬻菜。」事竟不行。《隋唐嘉话》中。《大唐新语》四。《唐语林》二。《续世说》一。

3. []{#唐轶八-苏良嗣-3}
见薛怀义[2](#唐轶八-薛怀义-2)。

## 狄仁杰

1. []{#唐轶八-狄仁杰-1}
狄梁公为儿童时，与诸昆同游于道，遇善相者海涛法师，惊曰：「此郎位极人臣，苍生是赖。但恨衰朽之质，所不见尔。」《南部新书》丙。

2. []{#唐轶八-狄仁杰-2}
狄仁杰为儿童时，门人被害者，县吏就诘之。众咸移对，仁杰坚坐读书。吏责之，仁杰曰：「黄卷之中，圣贤备在，犹未对接，何暇偶俗人而见耶？」以资授汴州判佐。工部尚书阎立本黜陟河南，仁杰为吏人诬告，立本惊谢曰：「仲尼云：『观过，斯知仁矣。』足下可谓海曲明珠，东南遗宝。」特荐为并州法曹。其亲在河阳别业，仁杰赴任，于并州登太行，南望白云孤飞，谓左右曰：「吾亲所居，近此云下！」悲泣，伫立久之，候云移乃行。《大唐新语》六。

3. []{#唐轶八-狄仁杰-3}
狄仁杰，太原人，为府法曹参军。时同僚郑崇资母老且病，当充使绝域。仁杰谓曰：「太夫人有危亟之病，而公远使，岂可贻亲万里之泣乎？」乃请代崇资。《谭宾录》（《广记》一六六）。　案：新、旧《唐书·狄仁杰传》郑崇资作郑崇质。

4. []{#唐轶八-狄仁杰-4}
狄梁公性闲医药，尤妙针术。显庆中，应制入关，路由华州。阛阓之北，稠人广众，聚观如堵。狄梁公引辔遥望，有巨牌大字云：「能疗此儿，酬绢千疋。」即就观之，有富室儿，年可十四五：卧牌下。鼻端生赘，大如拳石，根蒂缀鼻，才如食筯，或触之，酸痛刺骨，于是两眼为赘所缒，目睛翻白，痛楚危亟，顷刻将绝。恻然久之，乃曰：「吾能为也。」其父母洎亲属叩颡祈请，即辇千缣，置于坐侧。公因令扶起，即于脑后下针寸许，仍询病者曰：「针气已达病处乎？」病人颔之。公遽抽针，而疣赘应手而落，双目登亦如初，曾无病痛。其父母亲眷，且泣且拜，则以缣物奉焉。公笑曰：「吾哀尔命之危逼，吾盖急病行志耳，吾非鬻伎者也。」不顾而去焉。《集异记》二。

5. []{#唐轶八-狄仁杰-5}
上元二年，大理寺丞狄仁杰考中上，考使尚书左仆射刘仁轨以新任不录，大理卿张文瓘称独知理司之要，仁轨乃惊问：「公断几何狱？」文瓘曰：「岁竟，凡断一万七千八百人。」仁轨乃擢为上下考。《唐会要》八一。《独异志》下。

6. []{#唐轶八-狄仁杰-6}
权善才，高宗朝为将军，中郎将范怀义宿衞昭陵，有飞骑犯法，善才绳之。飞骑因番请见，先涕泣不自胜，言善才等伐陵柏，大不敬。高宗悲泣不自胜，命杀之。大理丞狄仁杰断善才罪止免官。高宗大怒，命促刑。仁杰曰：「法是陛下法，臣仅守之。奈何以数株小柏而杀大臣？请不奉诏。」高宗涕泣曰：「善才斫我父陵上柏，我为子不孝，以至是。知卿好法官，善才等终须死。」仁杰固谏，侍中张文瓘以笏挥令出，仁杰乃引张释之高庙、辛毗牵裾之例，曰：「臣闻逆龙鳞，忤人主，自古以为难，臣以为不难。居桀纣时则难，尧舜时则不难。臣今幸逢尧舜，不惧比干之诛。陛下不纳臣言，臣瞑目之后，羞见释之、辛毗于地下。」高宗曰：「善才情不可容，法虽不死，朕之恨深矣，须法外杀之。」仁杰曰：「陛下作法，悬诸象魏，徒流及死，具有等差，岂有罪非极刑，特令赐死？法既无恒，万方何所措其手足？陛下必欲变法，请今日为始。」高宗意乃解，曰：「卿能守法，朕有法官。」命编入史。又曰：「仁杰为善才正朕，岂不能为朕正天下耶？」授侍御史。后因谏事，高宗笑曰：「卿得权善才便也。」时左司郎中王本立恃宠用事，朝廷惧之，仁杰按之，请付法。高宗特原之，仁杰奏曰：「虽国之英秀，岂少本立之类。陛下何惜罪人，而亏王法？必不欲推问，请曲赦之，弃臣于无人之境，以为忠贞将来之戒。」高宗乃许之。由是朝廷肃然。《大唐新语》四。

7. []{#唐轶八-狄仁杰-7}
狄仁杰因使岐州，遇背军士卒数百人，夜纵剽掠，昼潜山谷，州县擒捕系狱者数十人。仁杰曰：「此途穷者，不辑之，当为患。」乃明榜要路，许以陈首。仍出系狱者，廪而给遣之。高宗喜曰：「仁杰识国家大体。」乃颁示天下，宥其同类，潜窜毕首矣。《大唐新语》四。

8. []{#唐轶八-狄仁杰-8}
狄仁杰为度支员外郎，车驾将幸汾阳宫，仁杰奉使先修官顿。并州长史李玄冲以道出妒女祠，俗称有盛衣服车马过，必致雷风之异，欲别开路。仁杰谓曰：「天子行幸，千乘万骑，风伯清尘，雨师洒道，何妒女之敢害而欲避之！」玄冲遂止，果无他变。上闻之，叹曰：「可谓真丈夫也！」《封氏闻见记》九。《唐语林》三。《唐会要》二七亦载此事，系于高宗调露元年。

9. []{#唐轶八-狄仁杰-9}
后为冬官侍郎，充江南安抚使，吴、楚风俗，岁时尚淫祀，祠庙凡一千七百余所，仁杰并令焚之。有项羽神，号为楚王庙，祈祷至多，为吴人所惮。仁杰先致檄书，责其丧失江东八千子弟而妄受牲牢之荐，然后焚除。《封氏闻见记》九。《唐语林》三。

10. []{#唐轶八-狄仁杰-10}
唐垂拱四年，安抚大使狄仁杰檄告西楚霸王项君将校等，略曰：「鸿名不可以谬假，神器不可以力争，应天者膺乐推之名，背时者非见机之主。自祖龙御，横噬诸侯，任赵高以当轴，弃蒙恬而齿剑。沙丘拚祸于前，望夷覆灭于后，七庙堕圮，万姓屠原，鸟思静于飞尘，鱼岂安于沸水。赫矣皇汉，受命玄穹，膺赤帝之镇符，当素灵之缺运。俯张地纽，彰凤举之符，仰缉天纲，郁龙兴之兆。而君潜游泽国，啸聚水乡，矜扛鼎之雄，逞拔山之力，莫测天符之所会，不知历数之有归。遂奋关中之翼，竟垂垓下之翅，盖尽由于人事，焉有属于天亡！虽驱百万之兵，终弃八千之子。以为殷鉴，岂不惜哉！当匿魄东峰，收魂北极，岂合虚承庙食，广费牲牢。仁杰受命方隅，循革攸寄，今遣焚燎祠宇，削平台室，使蕙销烬，羽帐随烟，君宜速迁，勿为人患。檄到如律令。」遂除项羽庙，余小神并尽，惟会稽禹庙存焉。《朝野佥载》（张本《说郛》二）。《广记》三一五引作《吴兴掌故集》。

11. []{#唐轶八-狄仁杰-11}
狄内史仁杰始为江南安抚使，以周赧王、楚王项羽、吴王夫差、越王勾践、吴夫槩王、春申君、赵佗、马援、吴桓王等神庙七百余所，有害于人，悉除之。惟夏禹、吴太伯、季札、伍胥四庙存焉。《隋唐嘉话》下。《唐语林》三。

12. []{#唐轶八-狄仁杰-12}
则天将不利王室，越王贞于汝南举兵，不克，士庶坐死者六百余人，没官人五千余口，司刑使相次而至，逼促行刑。时狄仁杰检校刺史，哀其诖误，止司刑使，停斩决，飞奏表曰：「臣欲闻奏，似为逆人论理；知而不言，恐乖陛下存恤之意。奏成复毁，意不能定。此辈非其本心，愿矜其诖误。」表奏，特敕配流丰州。诸囚次于宁州，宁州耆老郊迎之，曰：「我狄使君活汝耶！」相携哭于碑侧，斋三日而后行。诸囚至丰州，复立碑纪德。初，张光辅以宰相讨越王，既平之后，将士恃威，征敛无度，仁杰率皆不应。光辅怒曰：「州将轻元帅耶？何征发之不赴？」仁杰〔曰〕：「汝南勃乱，一越王（耶）〔耳〕。（仁杰曰）今一越王已死，而万越王生。」光辅质之，仁杰曰：「明公亲董戎旃二十余万，所在劫夺，远迩流离，创巨之余，肝脑涂地。此非一越王死而万越王生耶？且脇从之徒，势不自固，所以先著纲理之也。自天兵暂临，其弃城归顺者不可胜计，绳坠四面成蹊，奈何纵求功之人，杀投降之士？但恐冤声腾沸，上彻于天，将请尚方（断）〔斩〕马剑斩足下，当北面请命，死犹生也。」遂为光辅所谮，左授复州刺史。寻征还魏州刺史，威惠大行，百姓为立生祠。迁内史，及薨，朝野凄恸。则天赠文昌左相，中宗朝赠司空，睿宗朝追封梁国公，哀荣备于三朝，代莫与为比。《大唐新语》四。　案：原文有误，据《旧唐书》本传改。

13. []{#唐轶八-狄仁杰-13}
狄仁杰为内史，则天谓之曰：「卿在汝南，甚有善政，欲知谮卿者乎？」仁杰谢曰：「陛下以臣为过，臣当改之；陛下明言，臣之幸也。若臣不知谮者，并为友善，臣请不知。」则天深加叹异。《大唐新语》七。

14. []{#唐轶八-狄仁杰-14}
见来俊臣[2](#唐轶八-来俊臣-2)。

15. []{#唐轶八-狄仁杰-15}
唐狄仁杰之贬也，路经汴州，欲留半日医疾，开封县令霍献可追逐当日出界，狄公甚衔之。及回为宰相，霍已为郎中，狄欲中伤之而未果。则天命择御史中丞，凡两度承旨，皆忘。后则天又问之，狄公卒对，无以应命，唯记得霍献可，遂奏之，恩制除御史中丞。后狄公谓霍曰：「某初恨公，今却荐公，乃知命也，岂由于人耶？」《定命录》（《广记》一四六）。

16. []{#唐轶八-狄仁杰-16}
魏州南郭狄仁杰庙，即生祠堂也。天后朝，仁杰为魏州刺史，有善政，吏民为之立生祠。及入朝，魏之士女，每至月首皆诣祠奠醊。仁杰方朝，是日亦有醉色，天后素知仁杰初不饮酒，诘之，具以事对。天后使验问乃信。《玉堂闲话》（《广记》三一三）。

17. []{#唐轶八-狄仁杰-17}
《新唐史·狄仁杰传》载仁杰转幽州都督，赐紫袍龟带，后自制金字十二于袍，以旌其忠。其十二字史不著。予按，《家传》云：「以金字环绕五色双鸾，其文曰：『敷政术，守清勤。升显位，励相臣。』乃命录之。」《新史》不惟不著十二字，虽「五色双鸾」亦不录也。《能改斋漫录》一四。

18. []{#唐轶八-狄仁杰-18}
见娄师德[6](#唐轶八-娄师德-6)、[7](#唐轶八-娄师德-7)。

19. []{#唐轶八-狄仁杰-19}
唐天后既立国号周，又欲立三思为后。狄仁杰切谏，上曰：「奈何有武氏临朝万万年之谣？」公对曰：「陛下改万岁登封元年，又改万岁通天元年，又改大足元年，则万万之数足矣。」武后大悟，始有归中宗之意。《纪异录》（《分门古今类事》一五）。　案：狄仁杰卒于圣历三年，此条叙事年代有误。

20. []{#唐轶八-狄仁杰-20}
后纳诸武之议，将移宗社，拟立武三思为储副，迁庐陵王于房陵。诸武阴计，日夜献谋曰：「陛下姓武，合立武氏，未有天子而取别姓将为后者也。」天后既已许，礼问群臣曰：「朕年齿将衰，国无储主，今欲择善，谁可当之？朕虽得人，终在群议。」诸宰臣多闻计定，言皆希旨；仁杰独退立，寂无一言。天后问曰：「卿独无言，当有异见。」公曰：「有之。臣上观乾象，无易主之文；中察人心，实未厌唐德。」天后曰：「卿何以知之？」公曰：「顷者匈奴犯边，陛下使梁王三思于都市召募，一月之外，不满千人。后庐陵王踵之，未经二旬，数盈五万。以此观之，人心未去。陛下将欲继统，非庐陵王，余实非臣所知。」天后震怒，命左右扶而去之。《狄梁公传》（《通鉴考异》一一）。　案：《通鉴考异》有考辨之言。

21. []{#唐轶八-狄仁杰-21}
后经旬，召公入，曰：「朕昨夜梦与人双陆，频不见胜，何也？」对曰：「双陆不胜，盖为宫中无子。此是上天之意，假此以示陛下，安可久虚储位哉？」天后曰：「是朕家事，断在胸中，卿岂合预焉！」仁杰对曰：「臣闻王者以天下为家，四海之内，悉为臣妾，何者不为陛下家事！君为元首，臣为股肱，臣安得不预焉！」又命扶出，竟不纳。《狄梁公传》（《通鉴考异》一一）。参看王方庆2。

22. []{#唐轶八-狄仁杰-22}
则天后尝梦一鹦鹉，羽毛甚伟，两翅俱折。以问宰臣，群公默然，内史狄仁杰曰：「鹉者，陛下姓也；两翅折，陛下二子庐陵、相王也。陛下起此二子，两翅全也。」武承嗣、武三思连项皆赤。后契丹围幽州，檄朝廷曰「还我庐陵、相王来」，则天乃忆狄公之言，曰：「卿曾为我占梦，今乃应矣。朕欲立太子，何者为得？」仁杰曰：「陛下内有贤子，外有贤姪，取舍详择，断在圣衷。」则天曰：「我自有圣子，承嗣、三思是何疥癣！」承嗣等惧，掩耳而走。即降敕追庐陵，立为太子，充元帅。初募兵，无有应者，闻太子行，北邙山头皆兵满，无容人处。贼自退散。《朝野佥载》三。《金銮密记》（陶本《说郛》四九）。　案：《通鉴考异》一一引《朝野佥载》此文，「即降敕追庐陵」下有「河内王奏，不许入城，龙门安置。贼徒转盛，陷没冀州，则天急」数句。「立为太子」，引作「乃立庐陵王为太子」。

23. []{#唐轶八-狄仁杰-23}
天后御一小殿，垂帘于后，左右隐蔽，外不能知，乃命公坐于阶下，曰：「前者所议，事实非小，寤寐反复，思卿所言，弥觉理非甚乖。朕意忠臣事主，岂在多违！今日之间，须易前见。以天下之位在卿一言，可朕意即两全，逆朕心即俱毙！」公从容言曰：「陛下所言，天子之位，可得专之。以臣所知，是太宗文武皇帝之位，陛下岂得而自有也！太宗身陷锋镝，经纶四海，所以不告劳者，盖为子孙，岂为武三思邪！陛下身是大帝皇后，大帝寝疾，权使陛下监国；大帝崩后，合归冢嫡。陛下遂奄有神器，十有余年。今议缵承，岂可更异！且姑与母孰亲？子与姪孰近？」云云。天后于是歔欷流涕，命左右褰帘，手抚公背，大叫曰：「卿非朕之臣，是唐社稷之臣！」回谓庐陵王曰：「拜国老！今日国老与尔天子！」公免冠顿首，涕血洒地，左右扶策，久不能起。天后曰：「即具所言，宣付中外，择日礼册。」公挥涕而言曰：「自古以来，岂有偷人作天子！庐陵王留在房州，天下所悉知，今日在内，臣亦不知。臣欲奉诏，若同衞太子之变，陛下何以明臣？」天后曰：「安可却向房陵！只于石像驿安置，具法驾，陈百僚，就迎之。」于是大呼万岁，储位乃定。《狄梁公传》（《通鉴考异》一一）。　案：《通鉴考异》有考辨之言。

24. []{#唐轶八-狄仁杰-24}
圣历三年，则天曰：「朕令宰相各举尚书郎一人。」狄仁杰独荐男光嗣，由是拜地官尚书郎。莅事有声，则天谓仁杰曰：「祁奚内举，果得人也。」《唐会要》五三。又《广记》一八五引。

25. []{#唐轶八-狄仁杰-25}
见张柬之[2](#唐轶九-张柬之-2)。

26. []{#唐轶八-狄仁杰-26}
张柬之、桓彦范、敬晖、崔玄暐、袁恕己皆公所荐。公尝退食之后，谓五公曰：「所恨衰老，身先朝露，不得见五公盛事，冀各保爱，愿尽本心。」五公心知目击，悬悟公意。公寝疾，五公候问，偶对终日，竟无一言。少顷，流涕及枕，但相视而已。五公退出，递不测其由。袁恕己曰：「岂不气力转羸，须问家事乎？」张柬之曰：「未有大贤废国谋家者也。」斯须，命张柬之、袁恕己、桓彦范三公入，余二公立于门外，曰：「向者无言，盖以二公之故。此二公能断而不能密，若先与议之，事必外泄，一泄之后，则国异而家亡也。至其时或不与共之，事亦不就。梁王三思掌权，可先收而后行也。不然，则必反生大祸。」狄公没后，经岁余，五公潜会于幽闲之处，叙公当时之言，重结盟约。彻馔之后，相顾欲言，未至其时，恐负前诺，欲言又止，前后数四，桓彦范乃叙其言。言犹未毕，闻户牖之外，声若雷霆，须臾风雨，咫尺莫辨，所坐床褥悉掷于阶下。五公战惧，不知所据，乃相谓曰：「此是狄公忠烈之至，假此灵变以惊众心，不欲吾辈先论此事，未至其时，不可复言也。」斯须，天清日明，不异于初。易之等既诛，袁谓张公曰：「昔有遗言，使先收三思，岂可舍诸？」张公曰：「但大事毕功，此是机上之物，岂有逃乎！」后梁王交通于内，王公果为所谮，俱遭流窜。所期兴废年月，遗约轨模少无异也。《狄梁公传》（《通鉴考异》一一）。　案：《通鉴考异》曰：「此盖作传者因五人建兴复之功，附会其事，云皆仁杰所举，受教于仁杰耳。其言谲怪无稽，今所不取。」

27. []{#唐轶八-狄仁杰-27}
狄梁公既立中宗，荐张柬之、袁恕己、桓彦范、崔玄暐、敬晖，五公咸出门下，皆自州县拔居显名，外以为五公为一代之盛桃李也。《庐陵王传》（《演繁露》一一）。

28. []{#唐轶八-狄仁杰-28}
狄仁杰之为相也，有卢氏堂姨居于午桥南别墅。姨止有一子，而未尝来都城亲戚家。梁公每遇伏腊晦朔，修礼甚谨。尝经甚雪多休暇，因候卢姨安否，适见表弟挟弓矢携雉兔来归，膳味进于北堂。顾揖梁公，意甚轻简。公因启姨曰：「某今为相，表弟有何乐从，愿悉力以从其旨。」姨曰：「相自贵尔，有一子不欲令其事女主。」公大惭而退。《松窗杂录》。又《广记》二七一引。《唐语林》四。《古今合璧事类备要》前集三六引作《朝野佥载》，误。

29. []{#唐轶八-狄仁杰-29}
则天时，南海郡献集翠裘，珍丽异常。张昌宗侍侧，则天因以赐之，遂命披裘，供奉双陆。宰相狄梁公仁杰时入奏事，则天令畀座，因命梁公与昌宗双陆，梁公拜恩就局。则天曰：「卿二人赌何物？」梁公对曰：「争先三筹，赌昌宗所衣毛裘。」则天谓曰：「卿以何物为对？」梁公指所衣紫𫄟袍曰：「臣以此敌。」则天笑曰：「卿未知此裘价逾千金，卿之所指，为不等矣。」梁公起曰：「臣此袍乃大臣朝见奏对之衣，昌宗所衣乃嬖幸宠遇之服，对臣之袍，臣犹怏怏。」则天业已处分，遂依其说。而昌宗心赧神沮，气势索莫，累局连北。梁公对御就褫其裘，拜恩而出。及至光范门，遂付家奴衣之，乃促马而去。《集异记》二。又《广记》四〇五引。

30. []{#唐轶八-狄仁杰-30}
武后信重狄仁杰，群臣莫及，常谓之国老而不名。仁杰好面折廷诤，太后每屈意从之。尝从太后游幸，遇风吹仁杰巾坠，而马惊不能止，太后命太子追执其鞚而系之。仁杰屡以老病乞骸骨，太后不许。入见常止其拜，曰：「每见公拜，朕亦身痛。」仁杰薨，太后泣曰：「朝堂空矣。」《续世说》五。

31. []{#唐轶八-狄仁杰-31}
唐狄仁杰倜傥不羁，尝授司农员外郎，每判事，多为正员卿同异。仁杰不平之，乃判曰：「员外郎有同侧室，正员卿位擅嫡妻，此难曲事女君，终是不蒙颜色。」正员颇亦慙悚。时王及善、豆卢钦望拜左右相，仁杰以才望时议归之，颇冀此命，每戏王、豆卢，略无屈色。王、豆卢俱善长行，既拜，谓时宰曰：「某无材行，滥有此授。」狄谓曰：「公二人并能长行，何谓无材行？」或曰左相事，云适已白右相，狄谓曰：「不审唤为右相，合呼为有相。」王、豆卢问故，狄曰：「公不闻：聪明儿不如有相子，公二人可谓有相子也。」二公强笑，意亦悒悒。《御史台记》（《广记》二五四）。

32. []{#唐轶八-狄仁杰-32}
秋官侍郎狄仁杰嘲秋官侍郎卢献曰：「足下配马乃作驴。」献曰：「中劈明公，乃成二犬。」杰曰：「狄字犬傍火也。」献曰：「犬边有火，乃是煮熟狗。」《朝野佥载》六。

## 王方庆

1. []{#唐轶八-王方庆-1}
王方庆为凤阁侍郎知政事，患风俗偷薄，人多苟且，乃奏曰：「准令式，纃缞大功未葬，并不得朝会。仍终丧，不得参燕乐。比来朝官不依礼法，身有哀惨，陪厕朝贺，手舞足蹈，公违宪章，名教既亏，实玷皇化。请申明程式，更令禁止。」则天从之。方庆，周司空褒之曾孙，博通群书，所著论凡二百余卷，尤精三《礼》，好事者多访之，每所酬答，咸有典据，时人编次之，名曰《礼杂问》。聚书甚多，不减秘阁。至于图画，亦多异本。子晙工札翰，善琴棋，少聪悟而性严整，历殿中侍御史。《大唐新语》七。

2. []{#唐轶八-王方庆-2}
武后问石泉公王方庆曰：「朕夜梦双陆不胜，何也？」曰：「盖谓宫中无子，意者恐有神灵儆夫陛下。」因陈人心在唐之意。后大悟，召庐陵王，复其储位，俾石泉公为宫相以辅翊之。《大唐说纂》（《容斋四笔》八）。参看狄仁杰21。

3. []{#唐轶八-王方庆-3}
见武皇后[56](#唐轶一-武皇后-56)。

4. []{#唐轶八-王方庆-4}
见钟绍京[3](#唐轶十一-钟绍京-3)。

5. []{#唐轶八-王方庆-5}
唐相石泉公王方庆著《花木疏》。《花木录》（《类说》一三）。

6. []{#唐轶八-王方庆-6}
见张元一[1](#唐轶九-张元一-1)。

## 陆元方

1. []{#唐轶八-陆元方-1}
陆元方为鸾台凤阁侍郎，居相国，则天将有迁除，必先访之。元方密以进，不露其恩，人莫之知者。先所奏进状章，缄于函中，子弟未尝见。临终，命焚之，曰：「吾阴德于人多矣，其后福必不衰也。吾本当寿，但以领选曹，铨择流品，吾伤心神耳。」言毕而终。《御史台记》（《广记》四九三）。《封氏闻见记》三。

2. []{#唐轶八-陆元方-2}
陆少保，字元方，曾于东都卖一小宅。家人将受直矣，买者求见，元方告其人曰：「此宅子甚好，但无出水处。」买者闻之，遽辞不买。子姪以为言，元方曰：「汝太奇，岂可为钱而诳个人！」《封氏闻见记》九。《唐语林》三。

## 王及善

1. []{#唐轶八-王及善-1}
唐王及善才行庸猥，风神钝浊，为内史时，人号为「鸠集凤池」。俄迁文昌右相，无他政，但不许令史之驴入台，终日迫逐，无时暂舍。时人号为「驱驴宰相」。《朝野佥载》四。又《云仙杂记》九。

2. []{#唐轶八-王及善-2}
见狄仁杰[31](#唐轶八-狄仁杰-31)。

3. []{#唐轶八-王及善-3}
王及善为文昌左相国，因内宴，见张易之兄弟恃宠，无人臣礼，数奏抑之。则天不悦，谓及善曰：「卿既无事，更有游宴，但检校阁中，不须去也。」及善因请假月余，则天不之问。及善叹曰：「岂有宰相而天子得一月不见乎？事可知矣。」乃乞骸骨。《大唐新语》七。

## 杜景俭

1. []{#唐轶八-杜景俭-1}
杜景佺，信都人也。本名元方，垂拱中，更为景佺。刚直严正，进士擢第，后为鸾台侍郎、平章事。时内史李昭德以刚直下狱，景佺廷诤其公清正直。则天怒，以为面欺，左授溱州刺史。初任溱州，会善筮者于路，言其当重入相，得三品，而不着紫袍。至是夏中服紫衫而终。《朝野佥载》一。

2. []{#唐轶八-杜景俭-2}
司刑卿杜景佺授并州长史，驰驿赴任。其夜有大星如斗，落于庭前，至地而没。佺至并州祈县界而卒。群官迎祭，回所上食为祭盘。《朝野佥载》六。

3. []{#唐轶八-杜景俭-3}
凤阁侍郎杜景俭，文章知识并高远，时号「鹤鸣鸡树」。《朝野佥载》（《云仙杂记》九）。

## 朱敬则

1. []{#唐轶八-朱敬则-1}
朱正谏敬则，代著孝义，自宇文周至国家，并令旌表，门标六阙。《隋唐嘉话》下。《独异志》中。《南部新书》乙。《唐语林》一。

2. []{#唐轶八-朱敬则-2}
初，冬官侍郎朱敬则以张易之等权宠日盛，恐有异图。时敬晖为左羽林将军，敬则谓之曰：「公若假皇太子之令，举北军诛易之兄弟，两飞骑之力耳。」晖等竟用其策。及易之、昌宗伏诛，晖遂矜功自恃，故赏不及于敬则，俄出为郑州刺史。《中宗实录》（《通鉴考异》一二）。

## 杨再思

1. []{#唐轶八-杨再思-1}
杨再思为玄武尉，使于京，舍于客院。盗者窃其囊袋，邂逅遇之，盗者谢罪。再思曰：「足下有遗行，勿复声，恐傍人害足下。但留公文，余并仰遗。」不形颜色。时人莫测其量。累官至纳言。则天朝，旱涝，辄闭坊市南门以禳之。再思晨入朝，值一重车，将牵出西门，峻而又滑，驭者遽叱牛不前，乃骂曰：「一群痴宰相，不得和得阴阳，而闭坊门，遣我汇行，如此辛苦！」再思徐谓之曰：「你牛亦自弱，不得嗔他宰相。」《大唐新语》七。《续世说》六。

2. []{#唐轶八-杨再思-2}
张易之兄同休，尝请公卿宴于司礼寺，因请御史大夫杨再思曰：「公面似高丽，请作高丽舞。」再思欣然，帖纸旗巾子，反披紫袍，作高丽舞，略无惭色。再思又见易之弟昌宗以貌美被宠，因谀之曰：「人言六郎似莲花。再思以为不然，只是莲花似六郎耳。」有识咸笑之。后昌宗兄弟犯赃，则天命桓彦范、李承嘉勘当以取实。经数日，彦范等奏：「昌宗兄弟共有赃四千余贯，法当解职。」昌宗奏：「臣有功于国家，所犯不至解免。」则天谓诸宰臣曰：「昌宗于国有功否？」再思时为内史，奏曰：「昌宗合炼神丹，圣躬服之有效，此实莫大之功。」乃赦之。天下名士视再思为粪土也。《大唐新语》九。

3. []{#唐轶八-杨再思-3}
李峤、杨再思相唐中宗，皆以谀悦保位，为世所诋，然亦有可称。……神龙初，要官阙，执政以次用其亲。韦巨源秉笔，当除十人，再思得其一，试问余授，皆诸宰相近属。再思喟然曰：「吾等诚负天下！」巨源曰：「时当尔耳。」再思此言，自状其短，观过知仁，亦足称也。《容斋四笔》一六。

## 李怀远

1. []{#唐轶八-李怀远-1}
李怀远久居荣位，而好尚清简，宅舍屋宇无所增改。尝乘款段，豆卢钦望谓之曰：「公荣贵如此，何不买骏乘之？」答曰：「此马幸免惊蹶，无假别求。」闻者叹服。《大唐新语》三。

## 崔元综

1. []{#唐轶八-崔元综-1}
崔元综则天朝为宰相，令史奚三儿云：「公从今六十日内，当流南海。六年三度合死，然竟不死，从此后发初，更作官职，后还于旧处坐。寿将百岁，终以馁死。」经六十日，果得罪，流于南海之南。经数年，血痢百日，至困而不死。会赦得归，乘船渡海，遇浪漂没，同船人并死，崔公独抱一板，随波上下，漂泊至一海渚。入丛苇中，板上一长钉，刺脊上，深入数寸，其钉板压之，在泥水中，昼夜忍痛呻吟而已。忽遇一船人来此渚中，闻其呻吟，哀而救之，扶引上船，与踏血拔钉，良久乃活。问其姓名，云是旧宰相，众人哀之，济以粮食，随路求乞。于船上卧，见一官人著碧，是其宰相时令史，唤与语，又济以粮食，得至京师。六年之后，收录乃还。选曹以旧相奏上，则天令超资与官，及过谢之日，引于殿庭对，崔公著碧，则天见而识之，问得何官，具以状对，乃诏吏部，令与赤尉。及引谢之日，又敕与御史。自御史得郎官，累迁至中书侍郎，九十九矣。子姪并死，唯独一身，病卧在床，顾令奴婢取饭粥，奴婢欺之，皆笑而不动。崔公既不能责罚，奴婢皆不受处分，乃感愤不食，数日而死矣。《定命录》（《广记》一四六）。《南部新书》壬。

## 周允元

1. []{#唐轶八-周允元-1}
则天时，凤阁侍郎周允元朝罢入阁。……食讫还房，午后如厕，长参典怪其久私，往候之，允元踣面于厕上，目直视，不语，口中涎落。给使奏之，上问医曰：「此可得几时？」对曰：「缓者三日，急者一日。」上与锦被覆之，并床舁送宅，止夜半而卒。上自为诗以悼之。《朝野佥载》一。

## 顾　琮

1. []{#唐轶八-顾琮-1}
顾琮为补阙，尝有罪系诏狱，当伏法。琮一夕忧愁，坐而假寐，忽梦见其母下体。琮愈惧，形于颜色。流辈问，琮以梦告之，自谓不祥之甚也。时有善解者贺曰：「子其免乎？」问何以知之，曰：「太夫人下体，是足下生路也。重见生路，何吉如之！吾是以贺也。」明日，门下侍郎薛稷奏刑失入，竟得免。琮后至宰相。《广异记》（《广记》二七七）。

2. []{#唐轶八-顾琮-2}
久视中，侍郎顾琮性公直，时多权幸，公行属托，琮不堪其弊。常因官斋见壁画，指为同位曰：「此亦至苦，何不画天官掌选乎？」《封氏闻见记》三。《唐会要》七四。

3. []{#唐轶八-顾琮-3}
天官侍郎顾琮新得三品，有子婿来谒。时大门造成，琮乘马至门，鼓鼻踣地不进。鞭之，跳跃而入，从骑亦如之。有顷，门无故自倒，琮不悦，遂病。郎中、员外已下来问疾，琮云：「未合入三品，为诸公成就至此，自知不起矣。」旬中而薨。《朝野佥载》六。

## 傅游艺

1. []{#唐轶八-傅游艺-1}
傅游艺除左补阙，上书言武氏合革命，拜给事中，又为鸾台平章事。天授元年，改姓武氏。梦登湛露殿，陈于所亲。及事发，伏诛。游艺一年内，青绿绯紫皆遍转，号为四时仕宦。请则天置六道使，死后竟从其言，于是万国俊、丘神𪟝皆酷虐。《神异经》（《广记》二六八）。《实宾录》一。

## 吉　顼

1. []{#唐轶八-吉顼-1}
唐冀州长史吉懋欲为男顼娶南宫县丞崔敬女，敬不许。因有故脇以求亲，敬惧而许之。择日下函，并花车卒至门首。敬妻郑氏初不知，抱女大哭，曰：「我家门户低，不曾有吉郎。」女坚卧不起。其小女白其母曰：「父有急难，杀身救解。设令为婢，尚不合辞；姓望之门，何足为耻。姊若不可，儿自当之。」遂登车而去。顼迁平章事，贤妻达节，谈者荣之。顼坐与河内王武懿宗争竞，出为温州司马而卒。《朝野佥载》三。《南部新书》庚。　案：《新唐书·吉顼传》、《宰相世系表四下》及《南部新书》并载吉顼父名哲。

2. []{#唐轶八-吉顼-2}
天后时，太常博士吉顼父哲易州刺史，以赃坐死。顼于天津桥南要内史魏王承嗣，拜伏称死罪。承嗣问之，曰：「有二妹，堪事大王。」承嗣然之，遂犊车载入。三日不语，承嗣怪问之，二人曰：「儿父犯国法，忧之无复聊赖。」承嗣既幸，免其父极刑，遂进顼笼马监，俄迁中丞、吏部侍郎。不以才升，二妹请求承嗣故也。《朝野佥载》五。

3. []{#唐轶八-吉顼-3}
周明堂尉吉顼夜与监察御史王助同宿，王助以亲故，为说綦连耀男大觉、小觉云：「应两角麒麟也。耀字光翟，言光宅天下也。」顼明日录状付来俊臣，敕差河内王懿宗推，诛王助等四十一人，皆破家。后俊臣犯事，司刑断死，进状三日不出，朝野怪之。上入苑，吉顼拢马，上问在外有何事意，顼奏曰：「臣幸预控鹤，为陛下耳目，在外惟怪来俊臣状不出。」上曰：「俊臣于国有功，朕思之耳。」顼奏曰：「于安远告虺贞反，其事并验，今（贞）为成州司马。俊臣聚结不逞，诬遘贤良，赃贿如山，冤魂满路，国之贼也，何足惜哉！」上令状出，诛俊臣于西市。敕追于安远还，除尚食奉御，顼有力焉。除顼中丞，赐绯。顼理綦连耀事，以为己功，授天官侍郎、平章事。与河内王竞，出为温州司马，卒。《朝野佥载》二。

4. []{#唐轶八-吉顼-4}
则天朝，默啜陷赵、定等州，诏天官侍郎吉顼为相州刺史，发诸州兵以讨之，略无应募者。中宗时在春宫，则天制皇太子为元帅，亲征之。吏人应募者，日以数千。贼既退，顼征还，以状闻。则天曰：「人心如是邪？」因谓顼曰：「卿可于众中说之。」顼于朝堂昌言，朝士闻者喜悦。诸武患之，乃发顼弟兄赃状，贬为安固尉。顼辞日，得召见，涕泪曰：「臣辞阙庭，无复再谒请言事。臣疾亟矣，请坐筹之。」则天曰：「可。」顼曰：「水土各一盆，有竞乎？」则天曰：「无。」顼曰：「和之为泥，竞乎？」则天曰：「无。」顼曰：「分泥为佛，为天尊，有竞乎？」则天曰：「有。」顼曰：「臣亦为有。窃以皇族外戚，各有区分，岂不两安全耶？今陛下贵贱是非于其间，则居必竞之地。今皇太子万福，而三思等久已封建，陛下何以和之？臣知两不安矣。」则天曰：「朕深知之，然事至是。」顼与张昌宗同供奉控鹤府。昌宗以贵宠惧不全，计于顼。顼曰：「公兄弟承恩泽深矣，非有大功，必无全理。唯一策，若能行之，岂唯全家，当享茅土之封。除此外，非顼所谋。」昌宗涕泣请闻之，顼曰：「天下思唐德久矣，主上春秋高，武氏诸王殊非所属意。公何不从容请复相王、庐陵，以慰生人之望？」昌宗乃乘间屡言之。几一岁，则天意乃易。既知顼之谋，乃召顼问，顼（封）〔对〕曰：「庐陵、相王，皆陛下子。高宗初顾托于陛下，当有所注意。」乃迎中宗，其兴复唐室，顼有力焉。睿宗登极，下诏曰：「曩时王命中圮，人谋未辑，首陈反正之议，克创祈天之业。永怀忠烈，宁忘厥勋，可赠御史大夫。」《大唐新语》一。《谭宾录》（《通鉴考异》一一）。《唐会要》五一。

5. []{#唐轶八-吉顼-5}
见张元一[1](#唐轶九-张元一-1)、[4](#唐轶九-张元一-4)。
6. []{#唐轶八-吉顼-6}
见张元一[1](#唐轶九-张元一-1)、[4](#唐轶九-张元一-4)。

## 李迥秀

1. []{#唐轶八-李迥秀-1}
李迥秀任考功员外，知贡举。有进士姓崔者，文章非佳，迥秀览之良久，谓之曰：「第一清河崔

郎，仪貌不恶，须眉如戟，精彩甚高，出身处可量，岂必要须进士？」再三慰谕而遣之。闻者大噱焉。《大唐新语》七。

2. []{#唐轶八-李迥秀-2}
见李安期[1](#唐轶七-李安期-1)。

3. []{#唐轶八-李迥秀-3}
见张易之[7](#唐轶八-张易之-7)。

4. []{#唐轶八-李迥秀-4}
李迥秀为兵部尚书，有疾，朝士问之，秀曰：「仆自知当得侍中，有命，固不忧也。」朝士退，未出巷而薨。有司奏，有诏赠侍中。《定命录》（《广记》一四六）。《唐诗纪事》九。

## 魏元忠

1. []{#唐轶八-魏元忠-1}
魏齐公元忠少时曾谒张憬藏，待之甚薄，就质通塞，亦不答。公大怒曰：「仆不远千里，裹粮求见，非徒行也，意必谓明公有以见教，而含木舌，不尽勤勤之意，何耶？且穷通贵贱自属苍苍，何与公焉！」因拂衣而去。憬藏遽起，言曰：「君之相禄，正在怒中。」后位极人臣。《大唐传载》。《广异记》（《广记》四四四）。《定命录》（《广记》二二一）。

2. []{#唐轶八-魏元忠-2}
魏元忠本名贞宰，仪凤中以封事召见，高宗与语，无所屈挠，慰喻遣之，忠不舞蹈而出。高宗目送之，谓中书令薛元超曰：「此书生虽未解朝廷礼仪，名以定体，真宰相也。」则天时为酷吏罗织下狱，有诏出之，小吏先闻以告。元忠惊喜，问：「汝名何？」曰：「元忠。」乃改名为元忠也。《大唐新语》七。

3. []{#唐轶八-魏元忠-3}
魏仆射元忠每立朝，必得常处，人或记之，不差尺寸。魏仆射本名真宰，武后朝被罗织下狱，有命出之。小吏闻者以告，魏惊喜曰：「汝名何？」曰：「元忠。」乃改从元忠焉。《隋唐嘉话》下。《唐语林》四。

4. []{#唐轶八-魏元忠-4}
高宗幸东都，时关中饥馑，上虑道路多草窃，命监察御史魏元忠检校车驾前后。元忠受诏，即阅视赤县狱，得盗一人，神采语言异于众，命释桎梏，袭冠带，乘驿以从，与之共食宿，托以诘盗，其人笑而许诺。比及东都，士马万数，不亡一钱。《续世说》四。

5. []{#唐轶八-魏元忠-5}
唐魏元忠神气刚直。初为洛阳令，有罪戮于都市，已坐讫。天后以元忠有平徐敬业之功，特敕免之。承制者走而传呼释元忠。传呼先至，执捉者扶令起，元忠曰：「敕未至，岂可求生？」有顷方至。观者咸服其安闲神异也。《独异志》下。

6. []{#唐轶八-魏元忠-6}
见侯思止[3](#唐轶八-侯思止-3)。

7. []{#唐轶八-魏元忠-7}
见张说[4](#唐轶十一-张说-4)、[5](#唐轶十一-张说-5)。

8. []{#唐轶八-魏元忠-8}
见郭霸[1](#唐轶八-郭霸-1)。

9. []{#唐轶八-魏元忠-9}
魏元忠忤二张，出为端州高要尉。二张诛，入为兵部尚书、中书令、左右仆射，不能复直言。古人有言，「妻子具则孝衰，爵禄厚则忠衰。」《朝野佥载》（《后村诗话》续集三）。

10. []{#唐轶八-魏元忠-10}
见安乐公主[1](#唐轶四-安乐公主-1)　。

11. []{#唐轶八-魏元忠-11}
唐京台监察院西行中间，号「横劈房」。凡迁此房者，必先盛馔台中，而后居焉。先无窗，后人置之。神龙中，侍中杨再思兼大夫，诸相毕送视事。中书令魏元忠尝任监察，台中故事素谙，谑指房曰：「此是横劈房。」诸相问故，元忠具述其由。御史曰：「此房近日迁耶？」曰：「无别迁。」元忠曰：「当为开窗出气，故不迁耳。」左右欢笑殆不禁。《御史台记》（《广记》二五○）。

## 韦安石

1. []{#唐轶八-韦安石-1}
神龙中，相地者僧泓师与韦安石善，尝语安石曰：「贫道近于凤栖原见一地，可二十余亩，有龙起伏形势，葬于此地者，必累世为台座。」安石曰：「老夫有别业在城南，待闲时，陪师往诣地所，问其价几何。同游林泉，又是高兴。」安石妻闻，谓曰：「公为天子大臣，泓师通阴阳术数，奈何一旦潜游郊野，又买墓地，恐祸生不测矣。」安石惧，遂止。泓叹曰：「国夫人识达先见，非贫道之所及。公若要买地，不必躬亲。」夫人曰：「欲得了义，兼地不要买。」安石曰：「舍弟縚，有中殇男未葬，便与买此地。」泓曰：「如贤弟得此地，即不得将相，位止列卿。」已而縚竟买其地，葬中殇男。縚后为太常卿礼仪使，卒官。《戎幕闲谈》（《太平广记》三八九）。

2. []{#唐轶八-韦安石-2}
左仆射韦安石女适太府主簿李训。训未婚以前有一妾，成亲之后遂嫁之，已易两主。女患传尸瘦病，恐妾厌祷之，安石令河南令秦守一捉来，搒掠楚苦，竟以自诬。前后决三百以上，投井而死。不出三日，其女遂亡，时人咸以为冤魂之所致也。安石坐贬蒲州，太极元年八月卒。《朝野佥载》二。

## 苏味道

1. []{#唐轶八-苏味道-1}
见李师旦[1](#唐轶九-李师旦-1)。

2. []{#唐轶八-苏味道-2}
见宋璟[1](#唐轶十一-宋璟-1)　。

3. []{#唐轶八-苏味道-3}
唐苏味道初拜相，有门人问曰：「天下方事之殷，相公何以燮和？」味道无言，但以手摸床棱而已。时谓模棱宰相也。《卢氏杂记》（《广记》二五九）《朝野佥载》（《绀珠集》三）。《唐语林》五。

4. []{#唐轶八-苏味道-4}
苏味道使岭南，闻崔、马二侍御入省，因寄诗曰：「振鹭齐飞日，迁莺远听闻。明光共待漏，请鉴各披云。喜得廊庙举，嗟为台阁分。皎林怀柏悦，新幄阻兰孙。冠去神羊影，车连瑞雉群。独怜南斗外，空仰列星文。」味道富才华，代以文章著称，累迁凤阁侍郎、知政事，与张锡俱坐法，系于司刑寺。所司以上相之贵，所坐事虽轻，供待甚备。味道终不敢当，不乘马，步至系所，席地而卧，蔬食而已。锡乘马至寺，舍二品院，气色自若，帷屏饮膳，无忝平居。则天闻之，原味道而放锡于岭南。《大唐新语》八。

5. []{#唐轶八-苏味道-5}
周矩为殿中侍御史，大夫苏味道待之甚薄，屡言其不了事。矩深以为恨。后味道下狱，敕矩推之，矩谓味道曰：「尝责矩不了事，今日了公事也。好答辩。」味道由是坐诛。《大唐新语》一一。

6. []{#唐轶八-苏味道-6}
神龙之际，京城正月望日，盛饰灯影之会。金吾弛禁，特许夜行。贵游戚属，及下隶工贾，无不夜游。车马骈阗，人不得顾。王主之家，马上作乐以相夸竞。文士皆赋诗一章，以纪其事。作者数百人，惟中书侍郎苏味道、吏部员外郭利贞、殿中侍御史崔液三人为绝唱。味道诗曰：「火树银花合，星桥铁锁开。暗尘随马去，明月逐人来。游妓皆秾李，行歌尽落梅。金吾不禁夜，玉漏莫相催。」利贞曰：「九陌连灯影，千门度月华。倾城出宝骑，匝路转香车。烂熳唯愁晓，周旋不问家。更逢清管发，处处落梅花。」液曰：「今年春色胜常年，此夜风光正可怜。𫛛鹊楼前新月满，凤凰台上宝灯燃。」文多不尽载。《大唐新语》八。

7. []{#唐轶八-苏味道-7}
苏味道三度合得三品，并辞之，则天问其故，对曰：「臣自知不合得三品。」则天遣行步，视之曰：「卿实得不合三品。」十三年中事侍郎平章事，不登三品。其后出为眉州刺史，改为益州长史，敕赐紫绶。至州日，衣紫毕，其夜暴卒。《定命录》（《广记》一四六）。

8. []{#唐轶八-苏味道-8}
苏味道词亚于李峤，时称苏、李。崔融尝戏苏曰：「我词不如公有『银花合』也。」苏即答：「犹不及公『金铜钉』。」谓「今同丁令威」也。《唐语林》五。《唐诗纪事》八。

9. []{#唐轶八-苏味道-9}
开元中，宰相苏味道与张昌龄俱有名，暇日相遇，互相夸诮。昌龄曰：「某诗所以不及相公者，为无『银花合』故也。」苏有《观灯》诗曰：「火树银花合，星桥铁锁开。暗尘随马去，明月逐人来。」味道云：「子诗虽无『银花合』，还有『金铜钉』。」昌龄赠张昌宗诗曰：「昔日浮丘伯，今同丁令威。」遂相与拊掌大笑。《本事诗·嘲戏》。《诗话总龟》前集四○。　案：苏味道卒于中宗时，张昌龄卒于高宗时，此事当为苏味道、崔融事。

10. []{#唐轶八-苏味道-10}
见张元一[1](#唐轶九-张元一-1)。

## 李镇恶

1. []{#唐轶八-李镇恶-1}
李镇恶，即赵公峤之父，选授梓州郪县令，与友人书云：「州带子号，县带妻名，由来不属老夫，并是妇儿官职。」《大唐传载》。又《广记》二四九引。

## 李　峤

1. []{#唐轶八-李峤-1}
赞皇公李峤幼有清才，昆弟五人，皆年不过三十而卒，唯峤已长成矣。母忧之益切，诣〔袁〕天纲。天纲曰：「郎君神气清秀，而寿苦不永，恐不出三十。」其母大以为戚。峤时名振，咸望贵达，闻此言不信。其母又请袁生，致馔诊视，云：「定矣。」又请同于书斋连榻而坐寝。袁登床稳睡，李独不寝，至五更忽睡。袁适觉，视李峤无喘息，以手候之，鼻下气绝。初大惊怪，良久侦候，其出入息乃在耳中，抚而告之曰：「得矣。」遂起贺其母曰：「数候之，皆不得，今方见之矣。郎君必大贵寿，是龟息也，贵寿而不富耳。」后果如其言，则天朝拜相，而家常贫。是时帝数幸宰相宅，见峤卧青𫄟帐，帝叹曰：「国相如是，乖大国之体。」赐御用绣罗帐焉。峤寝其中，达晓不安，觉体生疾，遂自奏曰：「臣少被相人云：『不当华。』故寝不安焉。」帝叹息久之，任意用旧者。峤身材短小，鼻口都无厚相，时意不以重禄待之。其在润州也，充使宣州山采银，时妄传其暴亡，举朝伤叹。冬官侍郎张询古，峤之从舅也，闻之甚忧，使诸亲访候其实。适会南使云：「亡实矣。」询古潸然涕泗，朝士多相慰者。时有一人，称善骨法，颇得袁天纲之术。朝贵多窃问之，其人曰：「久知李舍人禄位稍薄，诸人竦听。」其人又曰：「李舍人虽有才华，而仪冠耳目鼻口，略无成就者。顷见其加朝散，已忧之矣。」众皆然之。峤竟三秉衡轴，极人臣之贵。然则峤之相难知，而天纲得之。《定命录》（《广记》二二一）。　案：李峤与袁天纲年代不相及。

2. []{#唐轶八-李峤-2}
见武皇后[20](#唐轶一-武皇后-20)。

3. []{#唐轶八-李峤-3}
见唐中宗[12](#唐轶二-唐中宗-12)、[15](#唐轶二-唐中宗-15)。
4. []{#唐轶八-李峤-4}
见唐中宗[12](#唐轶二-唐中宗-12)、[15](#唐轶二-唐中宗-15)。

5. []{#唐轶八-李峤-5}
见唐玄宗[91](#唐轶二-唐玄宗-91)。

6. []{#唐轶八-李峤-6}
中书令李峤有三戾：性好荣迁，憎人升进；性好文学，憎人才华，性好贪浊，憎人受赂。《南部新书》丁。《唐诗纪事》一○。原出《朝野佥载》四。

7. []{#唐轶八-李峤-7}
御史裴周使幽州日，见参谋姓胡，云是易州人，不记名，项有刀痕。问之，对曰：「某昔为番官，曾事特进李峤。峤奖某聪明，每有诗什，皆令收掌。常熟视谓之曰：『汝甚聪明，然命薄，少官禄。年至六十已上，方有两政。三十有重厄，不知得过否？尔后𫐘轲，不得觅身名。』」胡至三十，忽遇孙佺北征，便随入军，军败，贼刃颈不断，于积尸中卧，经一宿，乃得活。自此已后，每忆李公之言，更不敢觅官，于寺中洒扫，展转至六十。因至盐州，于刺史郭某家为客，有日者见之，谓刺史曰：「此人有官禄，今合举荐，前十月当得官。」刺史曰：「此边远下州，某无公望，岂敢辄荐举人？」俄属有恩赦，令天下刺史各举一人。其年五月，郭举此人有兵谋。至十月，策问及第，得东宫衞佐官，仍参谋范阳军事。《定命录》（《广记》一六九）。

8. []{#唐轶八-李峤-8}
李赞皇峤初与李奉宸迥秀同在庙堂，奉诏为兄弟。又西祖令璋，与信安王祎同产。故赵郡、陇西二族，昭穆不定。一会中，或孙为祖，或祖为孙。《国史补》上。又《广记》一八四引。

## 房　融

1. []{#唐轶八-房融-1}
房融在韦后时用事，谪南海，过韶之广果寺，今之灵鹫也，有诗云：「零落嗟残命，萧条托胜因。方烧三界火，遽洗六情尘。隔岭天花发，凌空月殿新。谁怜乡国思，终此学分身。」融之文章见《楞严经》，诗止此一篇。李峤、沈、宋之流，方为律诗，谓之近体，此诗近体之祖也。《猗觉寮杂记》上。

## 娄师德

1. []{#唐轶八-娄师德-1}
见袁客师[1](#唐轶六-袁客师-1)。

2. []{#唐轶八-娄师德-2}
娄师德为扬州江都尉，冯元常亦为尉，共见张冏藏。藏曰：「二君俱贵，冯位不如娄。冯唯取钱多，即官益进；娄若取一钱，官即落。」后冯为浚仪尉，多肆惨虐，巡察以为彊，奏授云阳尉，又缘取钱事雪，以为清彊监察。娄竟不敢取一钱，位至台辅，家极贫匮。冯位至尚书左丞，后得罪，赐自尽。娄至纳言卒。《朝野佥载》六。

3. []{#唐轶八-娄师德-3}
娄师德以殿中充河源军使。永和中，破吐蕃于白羊涧，八战七胜，优诏褒美，授左骁衞郎将。高宗手诏曰：「卿有文武才干，故授卿武职，勿辞也。」累迁纳言。临终数日，寝兴不安，无故惊曰：「拊我背者谁？」侍者曰：「无所见。」乃独言，若有所争者，曰：「我寿当八十，今追我何也？」复自言，往为官误杀二人，减十年。词气若有屈伏，俄而气绝。以娄公之明恕，尚不免滥，为政者得不慎欤！《大唐新语》一一。又《广记》一二一引。《分门古今类事》二○。

4. []{#唐轶八-娄师德-4}
纳言娄师德，郑州人，为兵部尚书。使并州，接境诸县令随之。日高至驿，恐人烦扰驿家，令就厅同食。尚书饭白而细，诸人饭黑而麤，呼驿长嗔之曰：「饭何为两种者？」驿客将恐，对曰：「邂逅浙米不得，死罪。」尚书曰：「卒客无卒主人，亦复何损。」遂换取麤饭食之。检校营田，往梁州，先有乡人姓娄者为屯官犯赃，都督许钦明欲决杀。令众乡人谒尚书，欲救之，尚书曰：「犯国法，师德当家儿子亦不能舍，何况渠！」明日宴会，都督与尚书俱坐，尚书曰：「闻有一人犯国法，云是师德乡里。师德实不识，但与其父为小儿时共牧牛耳。都督莫以师德宽国家法。」都督遽令脱枷至，尚书切责之曰：「汝辞父娘，求觅官职，不能谨洁，知复奈何。」将一楪槌饼与之曰：「噇却，作个饱死鬼去。」都督从此舍之。后为纳言、平章事，又检校屯田，行有日矣。咨执事早出，娄先足疾，待马未来，于光政门外横木上坐。须臾有一县令，不知其纳言也，因诉身名，遂与之并坐。令有一子远觇之，走告曰：「纳言也。」令大惊，起曰：「死罪！」纳言曰：「人有不相识，法有何死罪。」令因诉云，有左嶷，以其年老眼暗奏解，「某夜书表状亦得，眼实不暗。」纳言曰：「道是夜书表状，何故白日里不识宰相？」令大惭，曰：「愿纳言莫说向宰相，纳言南无佛不说。」公左右皆笑。使至灵州，果驿上食讫，索马，判官咨意家浆水，亦索不得，全不祇承。纳言曰：「师德已上马，与公料理。」往呼驿长，责曰：「判官与纳言何别，不与供给？索杖来。」驿长惶怖拜伏，纳言曰：「我欲打汝一顿，大使打驿将，细碎事，徒涴却名声。若向你州县道，你即不存生命。且放却。」驿将跪拜流汗，狼狈而走。娄目送之，谓判官曰：「与公踬顿之矣。」众皆怪叹。其行事皆此类。浮休子曰：司马徽、刘宽无以加也。《朝野佥载》五。又《广记》一七六引。

5. []{#唐轶八-娄师德-5}
李昭德为内史，娄师德为纳言，相随入朝。娄体肥行缓，李屡顾待不即至，乃发怒曰：「叵耐杀人田舍汉！」娄闻之，反徐笑曰：「师德不是田舍汉，更阿谁是？」娄师德弟拜代州刺史，将行，谓之曰：「吾以不才，位居宰相。汝今又得州牧，叨据过分，人所嫉也，将何以全先人发肤？」弟长跪曰：「自今虽有唾某面者，某亦不敢言，但拭之而已。以此自勉，庶免兄忧。」师德曰：「此适所谓为我忧也。夫前人唾者，发于怒也。汝今拭之，是恶其唾而拭之，是逆前人怒也。唾不拭将自干，何若笑而受之？」武后之年，竟保其宠禄，率是道也。《隋唐嘉话》下。《广记》一七六引作《国史异纂》。《唐语林》三。《大唐新语》七。《独异志》中。

6. []{#唐轶八-娄师德-6}
娄师德弱冠进士擢第。上元初，吐蕃强盛，诏募猛士以讨之，师德以监察御史应募。高宗大悦，授朝散大夫，专总边任。前后四十余年，恭勤接下，孜孜不怠，而朴忠沉厚，心无适莫。狄仁杰入相也，师德密荐之。及为同列，颇轻师德，频挤之外使。师德知之而不憾。则天觉之，问仁杰曰：「师德贤乎？」对曰：「为将谨守，贤则臣不知？」又问：「师德知人乎。」对曰：「臣尝同官，未闻其知人。」则天曰：「朕之用卿，师德实荐也，亦可谓知人矣。」仁杰大惭而退，叹曰：「娄公盛德，我为其所容，莫窥其际也。」《大唐新语》七。《唐会要》五三。

7. []{#唐轶八-娄师德-7}
狄梁公与娄师德同为相，狄公排斥师德非一日。则天问狄公曰：「朕大用卿，卿知所自乎？」对曰：「臣以文章直道进身，非碌碌因人成事。」则天久之曰：「朕比不知卿，卿之遭遇，实师德之力。」因命左右取筐箧，得十许通荐表，以赐梁公。梁公阅之，恐惧引咎，则天不责。出于外曰：「吾不意为娄公所涵，而娄公未尝有矜色。」《唐语林》三。

8. []{#唐轶八-娄师德-8}
娄师德位贵而性通豁，尤善捧腹大笑，人谓师德为「齿牙春色」。《清异录》下。

9. []{#唐轶八-娄师德-9}
则天禁屠杀颇切，吏人弊于蔬菜。师德为御史大夫，因使至于陕，厨人进肉，师德曰：「敕禁屠杀。何为有此？」厨人曰：「豺咬杀羊。」师德曰：「大解事豺。」乃食之。又进鲙，复问：「何为有此？」厨人复曰：「豺咬杀鱼。」师德因大叱之：「智短汉，何不道是獭？」厨人即云是獭。师德亦为荐之。《御史台记》（《广记》四九三）。《实宾录》一○。

10. []{#唐轶八-娄师德-10}
见张元一[1](#唐轶九-张元一-1)。

## 唐休璟

1. []{#唐轶八-唐休璟-1}
唐休璟为灵武大总管，谙练边事，自碣石西逾四镇，绵亘万里，山川要害皆记在目前。先是突厥与诸蕃相攻，安西道绝。表奏押至，则天令宰臣商度事宜。休璟俄顷草奏，便施行。居十余日，安西道果奏请兵马应接，程期一如所画。则天谓休璟曰：「恨用卿晚。」乃委以政事，谓魏元忠等曰：「休璟谙练边事，卿等十当一也。」《大唐新语》八。《谭宾录》（《广记》一八九）。

## 张仁愿

1. []{#唐轶八-张仁愿-1}
张仁亶幼时贫乏，恒在东都北市寓居。有阎庚者，马牙荀子之子也，好善自喜，慕仁亶之德，恒窃父资，以给其衣食，亦累年矣。荀子每怒庚云：「汝商贩之流，彼才学之士，于汝何有，而破产以奉？」仁亶闻其辞，谓庚曰：「坐我累君，今将适诣白鹿山，所劳相资，不敢忘也。」庚久为仁亶胥附之友，心不忍别，谓仁亶曰：「方愿志学，今欲皆行。」仁亶奇有志，许焉。庚乃私备驴马粮食同去。《广异记》（《广记》三二八）。　案：仁亶，张仁愿之本名。

2. []{#唐轶八-张仁愿-2}
朔方总管张仁亶好杀。时有突厥投化，亶乃作檄文骂默啜，言词甚不逊。书其腹背，凿其肌肤，涅之以墨，炙之以火，不胜楚痛，日夜作虫鸟鸣。然后送与默啜，识字者宣讫，脔而杀之。匈奴怨望，不敢降。《朝野佥载》二。

3. []{#唐轶八-张仁愿-3}
见安禄山[3](#唐轶十四-安禄山-3)。

## 郭元振

1. []{#唐轶八-郭元振-1}
郭代公年十六，入太学，与薛稷、赵彦昭为友。时有家信至，寄钱四十万以为举粮。忽有一衰服者叩门云：「五代未葬，各在一方，今欲同时举大事，乏于资财。闻公家信至，颇能相济否？」公即命以车，一时载去，略无留者，亦不问姓氏。深为赵、薛所诮。元振怡然曰：「济彼大事，亦何诮焉！」其年，为粮食断绝，竟不成举。《唐摭言》四。又《广记》一六六引。《寓简》四。

2. []{#唐轶八-郭元振-2}
郭代公十八擢第；其年冬，制入高等。《唐摭言》三。

3. []{#唐轶八-郭元振-3}
郭元振少时，美风姿，有才艺，宰相张嘉贞欲纳为婿。元振曰：「知公门下有女五人，未知孰陋。事不可仓卒，更待忖之。」张曰：「吾女各有姿色，即不知谁是匹偶。以子风骨奇秀，非常人也，吾欲令五女各持一丝，幔前使子取便牵之，得者为婿。」元振欣然从命，遂牵一红丝线，得第三女，大有姿色，后果然随夫贵达也。《开元天宝遗事》上。　案：《容斋随笔》一有辨正之言。

4. []{#唐轶八-郭元振-4}
郭元振家状：元振为通泉县尉，前后掠买所部千余人，以遗宾客，百姓告之。武后闻之，使籍其家，唯有书数百卷。后令问其资财所在，知皆以济人，于是奇而免之。召见，大惬圣旨，并令口占《古剑歌》进。天后奇之，命缮写赐诸学士。歌曰：「君不见昆吾铁冶飞炎烟，红光紫气俱赫然。良工锻炼经几年，铸得宝剑名龙泉。颜色如霜雪，良工咨嗟叹奇绝。琉璃匣里吐莲花，错镂金环生明月。正逢天下无飞尘，幸得周防君子身。精光黯黯青蛇色，文章片片绿龟鳞。非直结交游侠子，亦尝亲得英雄人。何言中路遭弃捐，零落湮沦古狱边。虽复沈埋无所用，犹能夜夜气冲天。」《唐书》（《广卓异记》三）。《唐摭言》四。

5. []{#唐轶八-郭元振-5}
郭尚书元振，始为梓州射洪令，征求无厌，至掠部人卖为奴婢者甚众。武后闻之，使籍其家，唯有书数百卷。后令问资财所在，知皆以济人，于是奇而免之。后为凉州都督，路不拾遗。藩国闻其风，多请朝献。自国家善为凉州者，郭居其最。《隋唐嘉话》下。《唐语林》二。

6. []{#唐轶八-郭元振-6}
郭元振为凉州都督。先是凉州南北不过四百余里，吐蕃、突厥二寇频至城下，百姓苦之。元振于南界硖石置和戎城，北界碛中置白停军，控其路要，遂拓州境一千五百里。自是虏不复纵。又令甘州刺史李汉通置屯田，尽水陆之利。往年粟麦斛至数千，及元振为都督，一缣易数千斛，军粮积数十年，牛羊被野，路不拾遗。至凉州五年，夷夏畏慕。《大唐新语》四。

7. []{#唐轶八-郭元振-7}
郭代公元振为西凉州牧，时西蕃酋帅乌质勒强盛，元振为之立语。俄顷雪下盈尺，质勒既老，久立，归而遂死。人谓诡杀乌质勒。《南部新书》甲。

8. []{#唐轶八-郭元振-8}
冯嘉宾为中丞，神龙中，起复，持节甘、凉。时郭元振都督凉州，奏中书令宗楚客受婆葛金两石，请绍封为可汗。楚客憾之，既用事，时议云委嘉宾与侍御史吕守素按元振。元振窃知之，乃讽番落害嘉宾于驿中，获函中敕，云「元振父亡，匿不发丧，至是为发之，仍按其不臣之状，便诛之」。元振以为伪敕，具以闻。《御史台记》（《通鉴考异》一二）。

9. []{#唐轶八-郭元振-9}
郭元振落梅妆阁，有婢数十人。客至则拖鸳鸯撷裙衫，一曲终则赏以糖鸡卵，明其声也。宴罢散九和握香。《叙闻录》（《云仙杂记》一）。

10. []{#唐轶八-郭元振-10}
郭代公爱姬薛氏，贮食物以散风奁，收妆具以染花奁。《品物类聚记》（《云仙杂记》三）。

11. []{#唐轶八-郭元振-11}
相有二亲：代国郭元振。谨按李邕撰行状云：「自我有唐受宰相臣，未有二亲存者，惟元振而已。」《卓异记》。

## 徐敬业

1. []{#唐轶八-徐敬业-1}
见李𪟝19。

2. []{#唐轶八-徐敬业-2}
徐敬业年十余岁，好弹射。英公每曰：「此儿相不善，将赤吾族。」射必溢镝，走马若灭，老骑不能及。英公尝猎，命敬业入林趁兽，因乘风纵火，意欲杀之。敬业知无所避，遂屠马腹，伏其中，火过，浴血而立，英公大奇之。《酉阳杂俎》前集一二。《唐语林》二。

3. []{#唐轶八-徐敬业-3}
高宗时，蛮群聚为寇，讨之辄不利，乃以徐敬业为刺史。州发卒郊迎，敬业尽放令还，单骑至府。贼闻新刺史至，皆缮理以待。敬业一无所问，他事已毕，方曰：「贼皆安在？」曰：「在南岸。」乃从一二佐史而往，观者莫不骇愕。贼初持兵觇望，见船中无所有，乃闭营藏隐。敬业直入其营内，使告曰：「国家知君等为贪吏所苦，非有他恶，可悉归田里。后去者为贼。」唯召其魁帅，责以早降之意，各杖数十而遣之，境内肃然。其祖英公闻之，壮其胆略，曰：「吾不办此，然破我家者必此儿。」《隋唐嘉话》中。又《广记》一六九引作《国史异纂》。《唐语林》三。

4. []{#唐轶八-徐敬业-4}
永淳之后，天下皆唱「杨柳，杨柳，漫头𫘞」。后徐敬业犯事，出柳州司马，遂作伪敕，自授扬州司马，杀长史陈敬之，据江淮反。使李孝逸讨之，斩业首，驿马𫘞入洛。「杨柳，杨柳，漫头𫘞」，此其应也。《朝野佥载》一。

5. []{#唐轶八-徐敬业-5}
唐则天朝，徐敬业扬州作乱。则天讨之，军败而遁。敬业竟养一人，貌类于己，而宠遇之。及敬业败，擒得所养者，斩其元以为敬业。而敬业实隐大孤山，与同伴数十人结庐不通人事，乃削发为僧，其侣亦多削发。天宝初，有老僧法名住括，年九十余，与弟子至南岳衡山寺访诸僧而居之。月余，忽集诸僧徒，忏悔杀人罪咎。僧徒异之。老僧曰：「汝颇闻有徐敬业乎？则吾身也。吾兵败，入于大孤山，精勤修道。今命将终，故来此寺，令世人知吾已证第四果矣。」因自言死期。果如期而卒，遂葬于衡山。《纪闻》（《广记》九一）。

6. []{#唐轶八-徐敬业-6}
南岳天柱寺，僧道相居。寺之西岭枯木中，其徒常数百人。李邕见之，曰：「昔徐敬业败走入海，李孝逸使别将追之不得，乃斩类敬业者，献其首。和尚识此人否？」师曰：「始以足下为洞悟物理，今乃暗于事机如是。」师将终，召门弟子曰：「予本姓徐，国初有大功，逃难至此。」言讫而终。乃敬业也。沈拾遗为作碑，不敢正言，乃云徐敬业昆弟。《树萱录》（《类说》一三）。

## 武承嗣

1. []{#唐轶八-武承嗣-1}
见乔知之[1](#唐轶九-乔知之-1)。

## 武三思

1. []{#唐轶八-武三思-1}
见张易之[2](#唐轶八-张易之-2)、张昌宗[2](#唐轶八-张昌宗-2)。

2. []{#唐轶八-武三思-2}
见张易之[4](#唐轶八-张易之-4)。

3. []{#唐轶八-武三思-3}
武三思既废五王，虑为后患，乃令宣州司功参军郑愔告张柬之与王同皎同谋反，又令人阴疏韦后秽行，牓于天津桥，请行废黜。中宗大怒，付执政按之。诸相皆佯假寐，唯李峤、韦巨源、杨再思遽出承制，攘袂于其间。遂命御史大夫李承嘉深竟其事。承嘉奏云：「柬之等令人密为此牓，虽托废皇后为名，实有危君之计。请加族诛。」中宗大怒，遽令法司结罪。又讽皇太子上表，请夷柬之等三族。中书舍人崔湜又劝三思尽杀之，绝其归望。三思问谁可使者，湜荐表兄周利贞，先为桓、景所恶，贬嘉州司马。三思即以利贞为南海都督，令矫诏杀之。唯桓彦范于竹槎上曳，肉尽而死。初，柬之惧三思谗，引湜以为耳目，自使伺其动静。湜反党三思以图柬之等。君子知湜之不免耳。《大唐新语》一二。

4. []{#唐轶八-武三思-4}
内官过武三思宅，三思曲意祗承，恣其所欲。装束少年男子，衣以罗绮，出入行觞，驰驱不食，淫戏忘反，倡荡不归。争称三思之忠节，共誉三思之才贤。外受来婆之奸，内搆逆韦之衅。《朝野佥载》（张本《说郛》二）。

5. []{#唐轶八-武三思-5}
梁王武三思，唐神龙初改封德靖王。谶者言：「『德靖』，『鼎贼』也。」果有窥鼎之志，被郑克等斩之。《朝野佥载》一。

## 武懿宗

1. []{#唐轶八-武懿宗-1}
周默啜之陷恒、定州，和亲使杨齐庄勅授三品，入匈奴，遂没贼。将至赵州，褒公段瓒同没，唤庄共出走。庄惧，不敢发，瓒遂先归。则天赏之，复旧任。齐庄寻至，勅付河内王懿宗鞫问。庄曰：「昔有人相庄，位至三品，有刀箭厄。庄走出被赶，斫射不死，走得脱来，愿王哀之。」懿宗性酷毒，奏庄初怀犹豫，请杀之，勅依。引至天津桥南，于衞士铺鼓格上缚磔手足。令段瓒先射，三发皆不中；又段瑾射之，中。又令诸司百官射，箭如猬毛，仍气殜殜然微动。即以刀当心直下，破至阴，割取心掷地，仍趌趌跳数十回。懿宗忍毒如此。《朝野佥载》二。

2. []{#唐轶八-武懿宗-2}
则天朝，契丹寇河北，武懿宗将兵讨之，畏懦不进。比贼退散后，乃奏沧、瀛等州诖误者数百家。左拾遗王永礼廷折之曰：「素无良吏教习，城池又不完固，遇贼畏惧，苟从之以求生，岂其素有背叛之心耶？懿宗拥兵数万，闻贼辄退走，失城邑，罪当诛戮。今乃移祸草泽诖误之人以自解，岂为官之道！请斩懿宗，以谢河北百姓。」懿宗惶惧，诸诖误者悉免。《大唐新语》二。

3. []{#唐轶八-武懿宗-3}
见张元一[1](#唐轶九-张元一-1)。

4. []{#唐轶八-武懿宗-4}
周则天内宴甚乐，河内王懿宗忽然起奏曰：「臣急告君，子急告父。」则天大惊，引问之，对曰：「臣封物承前府家自征，近敕州县征送，太有损折。」则天大怒，仰观屋椽良久，曰：「朕诸亲饮正乐，汝是亲王，为三二百户封几惊杀我。不堪作王。」令曳下。懿宗免冠拜伏，诸王救之曰：「懿宗愚钝，无意之失。」上乃释之。《朝野佥载》四。

## 武攸宁

1. []{#唐轶八-武攸宁-1}
建昌王武攸宁别置勾使，法外枉征财物，百姓破家者十而九，告冤于天，吁嗟满路。为大库长百步，二百余间，所征获者贮在其中。天火烧之，一时荡尽，众口所呪。攸宁寻患足肿，粗于瓮，其酸楚不可忍，数月而终。《朝野佥载》二。《广记》一二六。

## 武攸緖

1. []{#唐轶八-武攸緖-1}
武攸緖，天后从子。年十四，潜于长安市中卖卜，一处不过五六日。因徙升中岳，遂隐居，服赤箭、伏苓。贵人王公所遗鹿裘藤器，上积尘萝，弃而不用。晚年肌肉始尽，目有紫光，昼见星月，又能辨数里外语。安乐公主出降，上遣玺书召，令勉受国命，暂屈高标。至京，亲贵候谒，寒温之外，不交一言。封国公，及还山，敕学士赋诗送之。《酉阳杂俎》前集二。

## 杨廷玉

1. []{#唐轶八-杨廷玉-1}
见武皇后[39](#唐轶一-武皇后-39)。

## 张易之

1. []{#唐轶八-张易之-1}
张易之、昌宗初入朝，官位尚卑，谄附者乃呼为五郎、六郎，自后因以成俗。《隋唐嘉话》下。又《广记》一八八引作《国史异纂》。

2. []{#唐轶八-张易之-2}
天后梁王武三思为张易之作传，云是王子晋后身。于缑氏山立庙，词人才子佞者为诗以咏之，舍人崔融为最。周年，易之族，佞者并流于岭南。《朝野佥载》五。

3. []{#唐轶八-张易之-3}
张易之、昌宗目不识字，手不解书，谢表及和御制皆谄附者为之。所进《三教珠英》，乃崔融、张说辈之作，而易之窃名为首。《朝野佥载》（《后村诗话》续集三）。

4. []{#唐轶八-张易之-4}
张易之、昌宗命画工图武三思、李峤、苏味道等十八人形像为《高士图》。《续世说》（《类说》三一）。

5. []{#唐轶八-张易之-5}
天后朝，张易之奏召天下画工修内库图画，因使工人各推所长，锐意模写，仍旧装背，一毫不差。其真者多归易之。《历代名画记》一。又《御览》七五一引。

6. []{#唐轶八-张易之-6}
张易之初造一大堂甚壮丽，计用数百万。红粉泥壁，文柏帖柱，琉璃沉香为饰。夜有鬼书其壁曰「能得几时」，令削去，明日复书之。前后六七，易之乃题其下曰「一月即足」，自是不复更书。经半年，易之籍没，入官。《朝野佥载》六。

7. []{#唐轶八-张易之-7}
张易之为母阿臧造七宝帐，金银、珠玉、宝贝之类罔不毕萃，旷古以来，未曾闻见。铺象牙床，织犀角簟，鼲貂之褥，蛩蟁之氊，汾晋之龙须、河中之凤翮以为席。阿臧与凤阁侍郎李迥秀通，逼之也。同饮以盌盏一双，取其常相逐。迥秀畏其盛，嫌其老，乃荒饮无度，昏醉是常，频唤不觉。出为衡州刺史。易之败，阿臧入官，迥秀被坐，降为衞州长史。《朝野佥载》三。

8. []{#唐轶八-张易之-8}
周张易之为控鹤监，弟昌宗为秘书监，昌仪为洛阳令，竞为豪侈。易之为大铁笼，置鹅鸭于其内，当中取起炭火，铜盆贮五味汁，鹅鸭绕火走，渴即饮汁，火炙痛即回，表里皆熟，毛落尽，肉赤烘烘乃死。昌宗活拦驴于小室内，起炭火，置五味汁如前法。昌仪取铁橛钉入地，缚狗四足于橛上，放鹰鹞活按其肉食，肉尽而狗未死，号叫酸楚，不复可听。易之曾过昌仪，忆马肠，取从骑破脇取肠，良久乃死。后诛易之、昌宗等，百姓脔割其肉，肥白如猪肪，煎炙而食。昌仪打双脚折，抉取心肝而后死，斩其首送都。谚云「走马报」。《朝野佥载》二。

9. []{#唐轶八-张易之-9}
天后时，谣言曰：「张公吃酒李公醉。」张公者，斥易之兄弟也；李公者，言李氏大盛也。《朝野佥载》一。《演繁露》续集二。　案：「李氏大盛」，《演繁露》作「李氏不盛」。

10. []{#唐轶八-张易之-10}
周垂拱已来，《苾拏儿》歌词皆是邪曲。后张易之小名苾拏。《朝野佥载》一。

## 张昌宗

1. []{#唐轶八-张昌宗-1}
见张易之[1](#唐轶八-张易之-1)　。

2. []{#唐轶八-张昌宗-2}
张昌宗之贵也，武三思谓之王子晋后身，为诗以赠之。诗至今犹传。《隋唐嘉话》下。又《广记》一八八引作《国史异纂》。

3. []{#唐轶八-张昌宗-3}
见狄仁杰[29](#唐轶八-狄仁杰-29)。

4. []{#唐轶八-张昌宗-4}
见杨再思[2](#唐轶八-杨再思-2)。

5. []{#唐轶八-张昌宗-5}
见吉顼[4](#唐轶八-吉顼-4)。

6. []{#唐轶八-张昌宗-6}
见张易之[8](#唐轶八-张易之-8)。

7. []{#唐轶八-张昌宗-7}
见武皇后[64](#唐轶一-武皇后-64)。

## 张昌期

1. []{#唐轶八-张昌期-1}
张易之兄弟骄贵，彊夺庄宅、奴婢、姬妾不可胜数。昌期于万年县街内行，逢一女人，婿抱儿相逐。昌期马鞭拨其头巾，女妇骂之。昌期顾谓奴曰：「横驮将来。」婿投匦三四状，并不出。昌期捉送万年县，诬以他罪，决死之。昌仪常谓人曰：「丈夫当如此：今时千人推我不能倒；及其败也，万人擎我不能起。」俄而事败，兄弟俱斩。《朝野佥载》（《广记》二六三）。

2. []{#唐轶八-张昌期-2}
汝州刺史张昌期，易之弟也，恃宠骄贵，酷暴群僚。梁县有人白，云有白鹊见，昌期令司户杨楚玉捕之。部人有鹞子七十笼，令以蜡涂爪。至林见白鹊，有群鹊随之，见鹞迸散，惟白者存焉。鹞竦身取之，一无损伤，而笼送之。昌期笑曰：「此鹊赎君命也。」玉叩头曰：「此天活玉，不然投河赴海，不敢见公。」拜谢而去。《朝野佥载》四。

## 张昌仪

1. []{#唐轶八-张昌仪-1}
张昌仪为洛阳令，借易之权势，属官无不允者。风声鼓动，有一人姓薛，赍金五十两遮而奉之。仪领金，受其状，至朝堂，付天官侍郎张锡。数日失状，以问仪，仪曰：「我亦不记，得有姓薛者即与。」锡检案内姓薛者六十余人，并令与官。其蠹政也如此。《朝野佥载》三。

2. []{#唐轶八-张昌仪-2}
张昌仪兄弟，恃易之、昌宗之宠，所居奢溢，逾于王主。末年有人题其门曰：「一絇丝，能得几日络？」昌仪见之，遽命笔书其下曰：「一日即足。」无何而祸及。《随唐嘉话》下。《广记》一八八引作《国史异纂》。

3. []{#唐轶八-张昌仪-3}
张昌仪兄弟，恃易之、昌宗之宠，请托如市，甲第奢侈。李湛曰：「此海市蜃楼比耳，岂长久计耶！」未几祸及。《隋唐遗事》（《古今事文类聚》别集一九、《古今合璧事类备要》续集三八）。

4. []{#唐轶八-张昌仪-4}
见张易之[8](#唐轶八-张易之-8)。

## 薛怀义

1. []{#唐轶八-薛怀义-1}
周证圣元年，薛师名怀义造功德堂一千尺于明堂北。其中大像高九百尺，鼻如千斛船，中容数十人并坐，夹纻以漆之。五月十五，起无遮大会于朝堂。掘地深五丈，以乱彩为宫殿台阁，屈竹为胎，张施为桢盖。又为大像金刚，并坑中引上，诈称从地涌出。又刺牛血画作大像头，头高二百尺，诳言薛师膝上血作之，观者填城溢郭，士女云会。内载钱抛之，更相踏藉，老少死者非一。至十六日，张像于天津桥南，设斋。二更，功德堂火起，延及明堂，飞焰冲天，洛城光如昼日。其堂作仍未半，已高七十余尺，又延烧金银库，铁汁流液，平地尺余，人不知错入者，便即焦烂。其堂煨烬，尺木无遗。至晓，乃更设会，暴风欻起，裂血像为数百段。《朝野佥载》五。

2. []{#唐轶八-薛怀义-2}
武后临朝，薜怀义势倾当时，虽王主皆下之。苏良嗣仆射遇诸朝，怀义偃蹇不为礼，良嗣大怒，使左右牵拽，搭面数十。武后知曰：「阿师当向北门出入，南衙宰相往来，勿犯他。」《隋唐嘉话》下。

3. []{#唐轶八-薛怀义-3}
见周矩[2](#唐轶九-周矩-2)。

4. []{#唐轶八-薛怀义-4}
见宗楚客[1](#唐轶十-宗楚客-1)。

## 惠　范

1. []{#唐轶八-惠范-1}
周有婆罗门僧惠范，奸矫狐魅，挟邪作蛊，咨趄鼠黠，左道弄权。则天以为圣僧，赏赉甚重，太平以为梵王，接纳弥优，生其羽翼，长其光价。孝和临朝，常乘官马，往还宫掖。太上登极，从以给使，出入禁门，每入即赐绫罗、金银器物。气岸甚高，风神傲诞，内府珍宝，积在僧家。矫说祅祥，妄陈祸福。神武斩之，京师称快。《朝野佥载》五。

2. []{#唐轶八-惠范-2}
见魏传弓[2](#唐轶十-魏传弓-2)。

3. []{#唐轶八-惠范-3}
见薛登[1](#唐轶十-薛登-1)。

4. []{#唐轶八-惠范-4}
见唐睿宗[9](#唐轶二-唐睿宗-9)。

## 来俊臣

1. []{#唐轶八-来俊臣-1}
来俊臣、侯思止、王弘义、郭霸等数十人为推官。俊臣父操，与乡人蔡本善。本与操樗蒱，赢本钱数十万，本无以酧，遂将其妻冯折。及至操家，已有娠，而产俊臣。于禾州犯盗，遂因密告，则天以为忠，累拜侍御史。《神异经》（《广记》二六八）。

2. []{#唐轶八-来俊臣-2}
来俊臣，雍人也。父操，松州长史。俊臣少诡谲无赖，反复险诐，残忍荒慝，举世无比。则天朝，罗告诸王贵臣，授朝散大夫。拜侍御史。按制狱，少不会意者，必牵引之，前后坐族灭千余家。朝廷累息，无敢言者，道路以目。与侍御史王弘义、侯思止腹心，罗告衣冠，无间春夏，诛斩人不绝。时于丽景门内置制狱，亦号为新开门，但入新开门，百不全一。弘义戏谓丽景门为例竟门，言入此门例竟也。俊臣与其党朱南山等十余辈，造《告密罗织经》数千言，皆有条贯支节张本，布置事状由緖。令其党告之，或投匦以闻，则天多委俊臣按问。俊臣别造枷，号为突地吼。遭其枷者，轮转于地，斯须闷绝矣。又作枷有十，号棒名见即承。复有铁圈笼头，当讯囚，圈中下楔。其余名号数十，大略如此也。囚人无贵贱，必先列枷棒于地，召囚前曰：「此是作具。」见之魂胆飞越，无不自诬者。则天重其爵赏以酬之，故更竞劝为酷矣。由是告密之徒，纷然道路，名流僶俛，阅日而已。朝士因朝，默遭掩袭，至于族灭。与其家诀曰：「不知重相见否。」天授中，春官尚书狄仁杰、天官侍郎任令晖、文昌左丞卢献等五人，并为其罗告。俊臣既以族人家为功，欲引人承反，乃奏请降勅：一问即承，同首例得减死。以脇仁杰等，令承反。杰欵曰：「大周革命，万物惟新，唐室旧臣，甘从诛戮。反是实。」俊臣乃少宽之。其判官王德寿谓杰曰：「尚书事已尔，且得减死。寿今业已受驱策，意欲求少阶级，凭尚书牵杨执柔可乎？」杰曰：「若之何？」寿曰：「尚书昔在春官，执柔任某司员外，引之可也。」杰曰：「皇天后土，遣狄仁杰行此事耶？」以头触柱，血流被面，德寿惧而谢焉。仁杰既承反，所司待日行刑，不复严防，得凭守者求笔砚，折被头帛书之，叙冤苦，置于绵衣中。遣谓德寿曰：「时方热，请付家人去其绵。」德寿不复疑也。家人得衣中书，杰子光远持之称变，得召见。则天览之惘然，召问俊臣曰：「卿言仁杰等承反，今其子弟讼冤，何也？」俊臣曰：「此等何能自伏其罪？臣寝处之甚安，亦不去其巾带。」则天令通事舍人周綝往视之，俊臣遂命狱人，令假杰等巾带，行立于西，命綝视之。惧俊臣，莫敢西顾，但视东唯诺而已。俊臣令綝少留，附进状，乃令判官妄为杰等作谢死表，代署而进之。凤阁侍郎乐思诲男，年八九岁，其家已族，且隶于司农，上变得召见，言俊臣等苛毒，愿陛下假条反状以付之，无大小皆如状矣。则天意少解，乃召见杰等曰：「卿承反何也？」杰等曰：「向不承，已死于枷棒矣。」则天曰：「何为作谢死表？」杰等曰：「无。」因以表示之，乃知其代署，因释此五家。俊臣复奏大将军张干勗、大将军给使范云仙于洛阳牧院，虔勗等不堪苦，自讼于国有功，言辞颇厉，俊臣命衞士乱刀斫杀之。云仙亦言历事先朝，称使司冤苦，俊臣命截去其舌。士庶破胆，无敢言者。俊臣累坐赃，出同州参军，逼夺同列参军妻，仍辱其母，莫敢言者。寻授河南尉，累迁太仆卿，则天赐其奴婢十人，当受于司农。时西番酋长大将军斛瑟罗，家有细婢，善歌舞，俊臣且止司农赐，令其党罗告斛瑟罗反，将图其婢。诸酋长诣阙，割耳剺面讼冤者数十人，乃得不族。时綦连耀与刘思礼等有议，长安尉吉顼知之，以语俊臣，俊臣发之，连坐族者数十。俊臣恃擅其功，复罗遘顼，顼得召见庭诉，仅而免。俊臣先逼取太原王庆诜女。俊臣素与河东衞遂忠有旧，忠名行虽不著，然好学，有词辨。酒酣诣俊臣，俊臣方与妻族宴集，应门者妄云：「已出矣。」遂忠知妄，入其家，慢骂辱之。俊臣耻其亲族，命殴击反接。既而免之，自此搆隙。俊臣将罗告武氏诸伪王及太平公主、张易之等，遂忠发之，则天屡保持，而诸武及公主可惧，共毁之，乃弃市。国人无少长皆怨恨，竞剐其肉，斯须而尽。则天觉悟，降敕曰：「来俊臣闾巷小人，轻险有素。以其颇申𫄙谪，当谓微効欵诚。诸王等磐石宗枝，必期毁败；南北衙文武将相，咸拟倾危。宜加赤族之诛，以雪苍生之愤。」既族之，无问士庶男女，相庆于道路，咸曰：「自此后卧，乃背得著床。不尔，朝不谋夕矣。」《御史台记》（《广记》二六七）《大唐新语》一二。《神异经》（《广记》二六八）。

3. []{#唐轶八-来俊臣-3}
周兴、来俊臣等，罗告天下衣冠，遇族者不可胜纪。俊臣案诏狱，特选十个大枷，一曰定百脉，二曰喘不得，三曰突地吼，四曰着即承，五曰失魂魄，六曰实同反，七曰反是实，八曰死猪愁，九曰求即死，十曰求破家。遭其枷者，宛转于地，斯须闷绝。又有枷名尾，棒名见即承。复有铁圈笼头，名号数十，大略如此。《大唐新语》一二。《神异经》（《广记》二六八）。

4. []{#唐轶八-来俊臣-4}
见周兴[2](#唐轶八-周兴-2)。

5. []{#唐轶八-来俊臣-5}
载初年中，来俊臣罗织，告故庶人贤二子夜遣巫祈祷星月，呪咀不道。栲楚酸痛，奴婢妄证，二子自诬，并鞭杀之，朝野伤痛。《朝野佥载》三。

6. []{#唐轶八-来俊臣-6}
刘如璿事亲以孝闻，解褐唐昌尉，累迁干封尉，为侍御史，转吏部员外。则天朝，自夏官郎中左授都城令，转南郑令，迁司仆、司农少卿、秋官侍郎。时来俊臣党人与司刑府史姓樊者不协，诬以反诛之，其子讼冤于朝堂，无敢理者，乃援刀自刳其腹。朝士莫不目而悚惕，璿不觉唧唧而泪下。俊臣奏云党恶，下诏狱。璿诉曰：「年老，因遇风而泪下。」俊臣劾之曰：「目下涓涓之泪，乍可因风？口称唧唧之声，如何取雪？」处以绞刑。则天特流于瀼州。子景宪讼冤，得征还，复秋官侍郎，辞疾，授兖州都督。好著述，文集四十卷行于代。俊臣但苛虐，无文，其劾乃郑愔之词也。《御史台记》（《广记》二六九）。《大唐新语》一二。

7. []{#唐轶八-来俊臣-7}
俊臣尝以三月三日萃其党于龙门，竖石题朝士姓名以卜之，令投石遥击，倒者则先令告。至暮，投李昭德不中。《朝野佥载》（《通鉴考异》一一）。

8. []{#唐轶八-来俊臣-8}
周来俊臣罗织人罪，皆先进状，勅依奏，即籍没。徐有功出死囚，亦先进状，某人罪合免，勅依，然后断雪。有功好出罪，皆先奉进止，非是自专。张汤探人主之情，盖为此也。《朝野佥载》二。

9. []{#唐轶八-来俊臣-9}
来绍乃唐酷吏俊臣之裔，天禀鸷忍，以决罚为乐。尝宰郃阳，生灵困于孽手。创造铁绳千条，或有令不承，则急缚之，仍以其半搥手，往往委顿。每肆枯木之威，则百囚俱断，轰响震动一邑，时呼肉雷。《清异录》上。

## 周　兴

1. []{#唐轶八-周兴-1}
周秋官侍郎周兴推劾残忍，法外苦楚无所不为，时人号「牛头阿婆」，百姓怨谤。兴乃牓门判曰：「被告之人，问皆称枉。斩决之后，咸悉无言。」《朝野佥载》二。《实宾录》九。

2. []{#唐轶八-周兴-2}
唐秋官侍郎周兴与来俊臣对推事。俊臣别奉进止鞫兴，兴不之知也。及同食，谓兴曰：「囚多不肯承，若为作法？」兴曰：「甚易也。取大瓮，以炭四面炙之，令囚人处之其中，何事不吐！」即索大瓮，以火围之，起谓兴曰：「有内状勘老兄，请兄入此瓮。」兴惶恐叩头，咸即款伏。断死，放流岭南。所破人家流者甚多，为雠家所杀。传曰「多行无礼必自及」，信哉！《朝野佥载》（《广记》一二一）。

## 索元礼

1. []{#唐轶八-索元礼-1}
周推事使索元礼，时人号为「索使」。讯囚作铁笼头，其头，仍加楔焉，多至脑裂髓出。又为「凤晒翅」、「猕猴钻火」等。以椽关手足而转之，并斫骨至碎。又悬囚于梁下，以石缒头。其酷法如此。元礼故胡人，薛师之假父，后坐赃贿，流死岭南。《朝野佥载》二。

2. []{#唐轶八-索元礼-2}
唐索元礼为铁笼头以讯囚。后坐赃贿，不承，使人曰：「取公铁笼头。」礼即承伏。《朝野佥载》（《广记》一二一）。

## 侯思止

1. []{#唐轶八-侯思止-1}
唐侯思止贫穷，不能理生业，乃依事恒州参军高元礼，而无赖诡谲，无以逾也。时恒州刺史裴贞杖一判司，则天将不利王室，罗织之徒已兴矣。判司谓思止曰：「今诸王多被诛戮，何不告之？」思止因请状，遂告舒王及裴贞谋反。诏按问，并族诛，授思止游击将军。元礼惧而思媚之，引与同坐，呼为侯大，曰：「国家用人不次，若言侯大不识字，可奏云：『獬豸亦不识字，而能触邪。』」则天果曰：「欲与汝御史，人云汝不能识字。」思止以獬豸对，则天大悦，即授焉。元礼复教曰：「圣上知侯大无宅，倘以没官宅见借，可拜谢而不受。圣上必问所由，可奏云：『诸反逆人宅，恶其名，不愿坐其内。』」果如言，则天复大喜，恩赏甚优。《谭宾录》（《广记》二四〇）。《神异经》（《广记》二六八）。

2. []{#唐轶八-侯思止-2}
周侍御史侯思止，醴泉卖饼食人也，罗告准例酧五品。于上前索御史，上曰：「卿不识字。」对曰：「獬豸岂识字？但为国触罪人而已。」遂授之。凡推勘，杀戮甚众，更无余语，但谓囚徒曰：「不用你书言笔语，但还我白司马。若不肯来俊，即与你孟青。」横遭苦楚非命者，不可胜数。白司马者，北邙山白司马坂也；来俊者，中丞来俊臣也；孟青者，将军孟青棒也。后坐私蓄锦，朝堂决杀之。《朝野佥载》二。

3. []{#唐轶八-侯思止-3}
唐侯思止出自皂隶，言音不正，以告变授侍（书）御史，按制狱，苛酷日甚。尝按中丞魏元忠，曰：「急承白司马，不然即吃孟青。」白司马者，洛阳有坂，号曰白司马坂。孟青者，将军姓孟名青〔棒〕，曾杖杀琅琊王冲者也。思止闾巷庸人，常以此言逼诸囚。元忠辞气不屈，思止怒而倒曳之。元忠徐起曰：「我薄命，如乘恶驴而坠，脚为镫所挂，遂被贼曳耳。」思止大怒，又曳之曰：「汝拒捍制使，奏斩之。」元忠曰：「侯思止，汝今为国家御史，须识礼仪轻重。如此须魏元忠头，何不以锯截去？无为抑我反！奈何佩服朱绂，亲衔天命，不能行正道之事，乃言『白司马、孟青』，是何言也？若非魏元忠，无人仰教。」思止惊起，悚怍曰：「思止死罪，实不解。幸蒙中丞见教。」乃引上阶，礼坐而问之，元忠徐就坐自若。《御史台记》（《广记》二五八）。《大唐新语》一二。《神异经》（《广记》二六八）。

4. []{#唐轶八-侯思止-4}
又思止言音不正，时断屠杀，思止曰：「今断屠杀，鸡、古梨反。鱼、愚。猪、计。驴，蒌。俱居。不得吃，苦豉反。谓空吃米弭。面，灭之去声。如儒齐。何得饱？」侍御史霍献可笑之。思止诉於则天，则天怒谓献可曰：「我知思止不识字，我已用之，卿笑何也？」献可具言鸡猪之事，则天亦大笑。《御史台记》（《广记》二五八）。《大唐新语》一三。

5. []{#唐轶八-侯思止-5}
思止尝命作笼饼，谓膳者曰：「与我作笼饼，可缩葱作。」比市笼饼，葱多而肉少，故令缩葱加肉也。时人号为缩葱侍御史。《御史台记》（《广记》二五八）。《实宾录》一。

6. []{#唐轶八-侯思止-6}
见李照德[5](#)。

## 来子珣

1. []{#唐轶八-来子珣-1}
来子珣除右台监察，时朝士有不著靴带而朝者，必弹之曰：「臣闻束带立于朝。」举朝大噱。《神异经（《广记》二六八）。（《续世说》一一。

2. []{#唐轶八-来子珣-2}
唐来子珣，则天委之按制狱，多希旨，赐姓武氏，字家臣。丁父忧起复，累加游击将军、右羽林军中郎将。常衣锦半臂，言笑自若，朝士诮之。谕德张元一好讥谑，曰：「岂有武家儿，为你来家老翁制服耶？」《御史台记》（《广记》二五八）。

## 王弘义

1. []{#唐轶八-王弘义-1}
王弘，冀州恒水人，少无赖，告密罗织善人。曾游河北赵、贝，见老人每年作邑斋，遂告二百人，授游击将军。俄除侍御史。时有告胜州都督王安仁者，密差弘往推索，大枷夹颈，安仁不承伏。遂于枷上斫安仁死，便即脱之。其男从军，亦擒而斩之。至汾州，与司马毛公对食，须臾喝下，斩取首级，百姓震悚。后坐诬枉流雷州，将少姬花严，素所宠也。弘于舟中伪作敕追，花严谏曰：「事势如此，何忍更为不轨乎？」弘怒曰：「此老妪欲败吾事。」缚其手足，投之于江。船人救得之，弘又鞭二百而死，埋于江上。俄而伪敕发，御史胡元礼推之，锢身领回。至花严死处，忽云「花严来唤对事」。左右皆不见，唯弘称「叩头死罪」，如受枷棒之声，夜半而卒。《朝野佥载》二。　案：王弘，新、旧《唐书·酷吏传》作王弘义。

2. []{#唐轶八-王弘义-2}
王弘义，衡水人也，告变授游击将军。天授中，拜御史，与俊臣罗告衣冠。俊臣败，义亦流于岭南，妄称敕追，时胡元礼以御史使岭南，次于襄邓，会而按之。弘义词穷，乃谓曰：「与公气类。」元礼曰：「足下昔任御史，礼任洛阳尉。礼今任御史，公乃流囚。复何气类！」乃榜杀之。弘义每暑月系囚，必于小房中积蒿而施毡褥，遭之者斯须气将绝矣。苟自诬或他引，则易于别房。俊臣常行移牒，州县慴惧，自矜曰：「我之文牒，有如狼毒冶葛也。」弘义尝于乡里求旁舍瓜，瓜主吝之，义乃状言瓜园中有白兔，县吏会人捕逐，斯须苗尽矣。内史李昭德曰：「昔闻苍鹰狱吏，今见白兔御史。」《御史台记》（《广记》二六八）。

## 郭　霸

1. []{#唐轶八-郭霸-1}
魏元忠为御史大夫，卧病，诸御史省之。侍御史郭霸独后，见元忠，忧形于色，请视元忠便液，以验疾之轻重，元忠辞拒。霸固请尝之，元忠惊惕。霸喜悦曰：「大夫泄味甘，或难瘳；而今味苦矣，即日当愈。」元忠刚直，甚恶其佞，露其事于朝庭。《大唐新语》九。《神异经》（《广记》二六八）。

2. []{#唐轶八-郭霸-2}
侍御史郭霸尝来俊臣粪秽，宋之问捧张易之溺器，并偷媚取容，实名教之大弊也。《朝野佥载》五。

3. []{#唐轶八-郭霸-3}
郭霸与来俊臣为罗织之党。尝按芳州刺史李思征，思征不承反，乃杀之。圣历中，思征出见霸，霸甚恶之，退朝遽归家，命人速请僧转经设斋。须臾，见思征从数十骑止其庭，诟曰：「汝枉陷我，今取汝。」霸周章惶怖，拔刀自刳腹而死。是日，闾里咸见焉。霸才气绝，思征亦没。太子谕德张元一以斋谐供奉，时中桥新成，则天问元一在外有何好事，元一对曰：「洛桥成而郭霸死，即好事也。」则天默然。《大唐新语》一二。《神异经》（《广记》二六八）。《续世说》六。

4. []{#唐轶八-郭霸-4}
唐侍御史郭霸，奏杀宋州三百人，暴得五品，经月患重。台官问疾，见老巫曰：「郭公不可救也。有数百鬼遍体流血，攘袂齿，皆云不相放。有一碧衫人喝绯衣人曰：『早合去，何因许时？』答曰：『比缘未得五品，未合放。』」俄而霸以刀子自刺乳下，搅之，曰：「大快！」家人走问之，曰：「御史孙容师刺我。」其子经御史顾琮讼容师，琮以荒乱言不理。其夜而卒。容师以明年六月霸死日而终，皆不知其所以。司勋郎中张元一云：「自春大旱，至霸死雨足。」天后问在外有何事，元一曰：「外有三庆：旱降雨，一庆；中桥新成，万代之利，二庆；郭霸身死，百姓皆欢，三庆也。」天后笑曰：「霸见憎如此耶？」《广记》一二六。《南部新书》戊。

## 胡元礼

1. []{#唐轶八-胡元礼-1}
唐胡元礼，定城人也。进士擢第，累授洛阳尉。则天朝，右台员外监察，寻即真，加朝请大夫。丁忧免，起复。寻检校秋官郎中，累迁司刑少卿、滑州刺史、广州都督。性残忍深刻，不可以情祈。时李日知任司刑丞，每按狱，务从宽。元礼屡折之，日知终不易。尝出一死囚，元礼异，判杀之，与日知往复，至于再三。元礼怒，命府吏谓曰：「元礼不离刑曹，此囚无活法。」日知命报曰：「日知不离刑曹，此囚无死法。」竟以两状申，日知果直。时人忌元礼之苛刻，尝于宣仁门外为冤家罗辱于泥中，幸金吾救助。敕榜仇者百，台中罚元礼五千，以其辱台也。《御史台记》（《广记》二六九）。参看李日知1。

## 霍献可

1. []{#唐轶八-霍献可-1}
唐霍献可，贵乡人也。父毓，岐州司法。献可有文学，好诙谐，累迁至侍御史、左司员外。则天法峻，多不自保，竞希旨以为忠。献可头触玉阶，请杀狄仁杰、裴行本。裴即献可堂舅也。既损额，以绿帛裹于巾下，常令露出，冀则天以为忠。时人比之李子慎。子慎，则天朝诬告其舅，加游击将军。母见其著绯衫，以面覆床，涕泪不胜曰：「此是汝舅血染者耶！」《御史台记》（《广记》二五九）。《大唐新语》一二。《续世说》一二。

2. []{#唐轶八-霍献可-2}
见狄仁杰[15](#唐轶八-狄仁杰-15)。

## 常元楷　常彦玮

1. []{#唐轶八-常元楷-1} []{#唐轶八-常彦玮-1}
羽林将军常元楷，三代告密得官。男彦玮告刘诫之破家，彦玮处侍御。先天二年七月三日，楷以反逆诛，家口配流。可谓积恶之家殃有余也。《朝野佥载》二。

2. []{#唐轶八-常元楷-2} []{#唐轶八-常彦玮-2}
唐天授年，彭城刘诫之粗险不调，高言庳语，凌上忽下，恐吓财物，口无关钥，妄说祅灾。从万年县尉常彦玮索钱一百千，云：「我是刘果毅，当与富贵。」彦璋进状告之，上令二给使先入彦玮房中，下帘坐窗下听之。有顷，诫之及卢千仞至，于厅上坐谈话，彦玮引之说国家长短，无所忌讳。给使一一纸笔抄之以进。上怒，令金吾捕捉，亲问之，具承，遂腰斩诫之，千仞处绞，授彦玮侍御史。《朝野佥载》（《广记》二六三）。

# 唐人轶事汇编卷九

## 徐有功

1. []{#唐轶九-徐有功-1}
徐大理有功，少蒲州司法参军，为政宽仁。吏感其恩信，递相约曰：「若犯徐司法杖，必斥罚！」终官不杖一人。《大唐传载》。　案：「有功」原误作「宥」。

2. []{#唐轶九-徐有功-2}
唐徐有功为司刑丞，时有韩纪孝者，受徐敬业伪官，前已物故，推事使顾仲琰奏称家口合缘坐，诏依断籍没。有功议曰：「作谋反者斩，身亡即无斩法。若情状难舍，或敕遣戮尸。除非此涂，理绝言象。缘坐缘因处斩，无斩岂合相缘？既所缘之人亡，则所因之罪减。减止徒坐，频会赦恩。今日劫断没官，未知据何条例。」诏依有功议断放，由是获免籍没者凡数百家。《折狱龟鉴》四。

3. []{#唐轶九-徐有功-3}
皇甫文备，武后时酷吏也，与徐大理论狱，诬徐党逆人，奏成其罪，武后特出之。无何，文备为人所告，有功讯之在宽。或曰：「彼曩时将陷公于死，今公反欲出之，何也？」徐曰：「汝所言者，私忿也；我所守者，公法也。安可以私害公？」《隋唐嘉话》下。《大唐新语》七。《唐语林》一。

4. []{#唐轶九-徐有功-4}
徐大理有功每见武后将杀人，必据法廷争。尝与后反复，辞色愈厉，后大怒，令拽出斩之，犹回顾曰：「臣身虽死，法终不可改。」至市，临刑得免，除名为庶人。如是再三，终不挫折，朝廷倚赖，至今犹怀之。其子预选，有司皆曰：「徐公之子，岂可拘以常调者乎？」《隋唐嘉话》下。《唐语林》三。

5. []{#唐轶九-徐有功-5}
见来俊臣[8](#唐轶八-来俊臣-8)。

6. []{#唐轶九-徐有功-6}
则天朝，奴婢多通外人，辄罗告其主，以求官赏。润州刺史窦孝谌妻庞氏，为其奴所告夜醮，敕御史薛季旭推之。季旭言其呪诅，草状以闻，先于玉堦涕泣不自胜，曰：「庞氏事状，臣子所不忍言。」则天纳之，迁季旭给事中。庞弃市，将就刑，庞男希瑊诉冤于侍御史徐有功，有功览状曰：「正当枉状。」停决以闻。三司对按，季旭益周密其状。秋官及司刑两曹既宣覆而自惧，众迫有功。有功不获申，遂处绞死。则天召见，迎谓之曰：「卿比按，失出何多也？」有功曰：「失出，臣下之小过；好生，圣人之大德。愿陛下弘大德，天下幸甚！」则天默然久之，曰：「去矣！」敕减死，放于岭南。月余，复授侍御史。有功俯伏流涕，固不奉制。则天固授之，有功曰：「臣闻鹿走于山林，而命悬于厨者何？势使然也。陛下以法官用臣，臣以从宽行法，必坐而死矣。」则天既深器重，竟授之，迁司刑少卿。时周兴、来俊臣等罗告天下衣冠，遇族者数千百家。有功居司刑，平反者不可胜纪，时人方之于定国。中宗朝，追赠越州都督，优赐其家，并授一品官。开元初，窦希瑊外戚荣贵，奏请回己之官，以酬其子。《大唐新语》四。

7. []{#唐轶九-徐有功-7}
徐有功为秋官郎中，司刑少卿，历居法官，数折大狱，持平守正，不以生死易节，全活者数千百家。有鹿城主簿潘好礼者，慕其为人，乃著论称有功断贤于张释之。其略曰：「释之为廷尉，天下无冤人；有功之断狱，亦天下无冤人。然释之所行甚易，徐公所行甚难。难易之间，优劣可知矣。」君子以为知言。《大唐新语》七。

## 李嗣真

1. []{#唐轶九-李嗣真-1}
李嗣真聪敏多才能，以许州判佐直弘文馆。高宗东封还，幸孔子庙，诏赠太师，命有司为祝文。司文郎中富少颖、沙直撰进，不称旨，御笔瀎破，付左寺丞。贺兰敏之已下战栗，遽召嗣真，咋笔立成。其章句云：「庶能不遗百代，助损益而可知；永鉴千年，同比肩而为友。」高宗览之，问曰：「谁作此文？」有司言嗣真。高宗曰：「此人那解我意，遂有此句？」诏加两阶。时敏之恃宠骄盈，嗣真审其必败，谓所亲曰：「久荫大树，或有颠坠，吾属无赖矣！」因饥年，讽执政，求出为义乌令。敏之，则天姊子也，无何果败。《大唐新语》八。

2. []{#唐轶九-李嗣真-2}
李嗣真尝与朝列同过太清观，道士刘槩、辅俨为设乐。嗣真曰：「此乐宫商不和，君臣相阻之征也。角徵失次，父子不和之兆也。杀声既多，哀调又苦，若国家无事，太子受其咎矣。」居数月，章怀太子果为则天所搆，废为庶人，死于巴州。刘槩、辅俨奏其事，自始平令擢为太常丞也。《大唐新语》七。《唐会要》三四。

3. []{#唐轶九-李嗣真-3}
永徽之理，有贞观之遗风，制《一戎衣大定乐》曲。至永隆元年，太常丞李嗣真善审音律，能知兴衰，云：「近者乐府有《堂堂》之曲，再言之者，唐祚再兴之兆也。」《南部新书》己。《唐会要》三四。

4. []{#唐轶九-李嗣真-4}
天后时，太常丞李嗣真闻东夷三曲一遍，援胡琴弹之，无一声遗忘。《南部新书》丙。

5. []{#唐轶九-李嗣真-5}
唐朝承周隋离乱之后，乐悬散失，独无徵音，国姓所阙，知者不敢闻达其事。天后末，御史大夫李嗣真常密求之，不得。一旦秋爽，闻砧声有应之者，在今弩营，是当时英公宅。又数年，无由得之。其后敬业举兵败走，后潴其宫，嗣真乃求得丧车一铎，入而振之于东南隅，果有应也。遂掘之，得石一段，裁为四具，补乐悬之散阙。今享宗庙郊天挂簨簴者，乃嗣真所得也。《大周正乐》（《御览》五八四）。《独异志》（《广记》二○三）。

6. []{#唐轶九-李嗣真-6}
天授中，中丞李嗣真等为十道存抚使，合朝有诗送之，名曰《存抚集》，凡十卷。《南部新书》丙。

7. []{#唐轶九-李嗣真-7}
周兴、来俊臣罗织衣冠，朝野惧慴，御史大夫李嗣真上疏奏曰：「臣闻陈平事汉祖，谋疏楚之君臣，乃用黄金七千斤，行反间之术，项羽果疑臣下，陈平之计遂行。今告事纷纭，虚多实少。如当有凶慝，焉知不先谋疏陛下君臣，后除国家良善。臣恐有社稷之祸。伏乞陛下回思迁虑，察臣狂瞽，然后退就鼎镬，实无所恨。臣得殁为忠鬼，孰与存为谄人。如罗织之徒，即是疏间之渐，陈平反间，其远乎哉？」遂为俊臣所搆，放于岭表。俊臣死，征还，途次桂阳而终，赠济州刺史。中宗朝，追复本官。《大唐新语》二。《唐语林》三。　案：「黄金七千斤」，原作「黄金七十斤」，据《唐语林》改。

## 张楚金

1. []{#唐轶九-张楚金-1}
张楚金年十七，与兄越石同以茂才应举。所司以兄弟不可两收，将罢越石。楚金辞曰：「以顺则越石长，以才则楚金不如。请某退。」时李𪟝为州牧，叹曰：「贡才本求才行，相推如此，可双举也。」令两人同赴上京，俱擢第，迁刑部尚书。后为周兴搆陷，将刑，仰天叹曰：「皇天后土，岂不察忠臣乎？奈何以无辜获罪！」因泣下。市人为之歔欷。须臾阴云四塞，若有所感。旋降敕免刑，宣未讫，天开朗，庆云纷郁。时人感其忠正孝悌之报。《大唐新语》六。《谭宾录》（《广记》二〇二。）

2. []{#唐轶九-张楚金-2}
唐张楚金历虞乡令，略无留事，号为「神宰」。《海录碎事》一二。

3. []{#唐轶九-张楚金-3}
垂拱年，则天监国，罗织事起。湖州佐史江琛取刺史裴光判书，割字合成文理，诈为徐敬业反书以告。差使推光，款书是光书，疑语非光语。前后三使推，不能决。敕令差能推事人勘当取实，佥曰张楚金可，乃使之。楚金忧闷，仰卧西窗，日高，向看之，字似补作。平看则不觉，向日则见之。令唤州官集，索一瓮水，令琛投书于水中，字一一解散，琛叩头伏罪。敕令决一百，然后斩之。赏楚金绢百疋。《朝野佥载》五。《疑狱集》一。《折狱龟鉴》三。

4. []{#唐轶九-张楚金-4}
唐张楚金为秋官侍郎，奏反逆人特赦免死，家口即绞斩及配没入官为奴婢等，并入律。后楚金被罗织反，特赦免死，男子十五以上斩，妻子配没。识者曰：为法自毙，所谓交报也。《朝野佥载》（《广记》一二一）。

## 杨　昉

1. []{#唐轶九-杨昉-1}
杨昉为左丞时，宇文化及子孙理资荫，朝庭以事隔两朝，且其家亲族亦众，多为言者。所司理之，至于左司。昉未详其案状，诉者以道理已成，无复疑滞，勃然逼昉。昉曰：「适朝退未食，食毕当详案。」诉者曰：「公云未食，亦知天下有累年覊旅诉者乎？」昉遽命案，立批之曰：「父杀隋主，子诉隋资。生者犹配远方，死者无宜更叙。」时人深赏之。《大唐新语》一一。

## 冯元常

1. []{#唐轶九-冯元常-1}
冯元常阖门孝友，天下无比。或居兄弟服制，昼则从事，夜则尽会礼堂，虽病亦各卧东西壁一床而已，除服乃归私室。历官左右丞，多所厘革，朝无留事。高宗大渐，敕诸长史曰：「朕四体不好，百司奏事，可共元常平章以闻。」其委任如此。则天深忌之。及高宗崩，四方多说怪妄，以为祥瑞。嵩阳令樊文进瑞石，则天命示百寮。元常奏论其妖妄，不可诬罔士庶。则天甚不悦，出为陇州刺史，寻搆害之。神龙初，诏旌其门为「忠臣门」。元常忠孝正直，冠绝古今，而神理福善眇然无依，天下咸惜之。《大唐新语》六。

## 刘　奇

1. []{#唐轶九-刘奇-1}
证圣元年，刘奇为吏部侍郎，注张文成、司马锽为监察御史，二人因申屠玚以谢之，奇正色曰：「举贤自无私，二君何为见谢？」《唐会要》七五。又《广记》一八五引。《谭宾录》（《广记》一六九）。

2. []{#唐轶九-刘奇-2}
见石抱忠[1](#唐轶九-石抱忠-1)。

## 石抱忠

1. []{#唐轶九-石抱忠-1}
石抱忠检校天官郎中，与侍郎刘奇、张询古同知选。抱忠素非静慎，刘奇久著清平，询古通婚名族，将分钤，时人语曰：「有钱石下好，无钱刘下好，士大夫张下好。」斯言果征。复与许子儒同知选。刘奇独以公清称，抱忠、师范、子儒颇任令史勾直，每注官，呼曰：「勾直乎？」时人又为之语曰：「硕学师刘子，儒生用典言。」抱忠后与奇同弃市。选人或为摈抑者，复为语曰：「今年柿子并遭霜，为语石榴须早摘。」抱忠在始平，尝为谐诗曰：「平明发始平，薄暮至何城。库塔朝云上，晃池夜月明。略彴桥头逢长史，棂星门外揖司兵。一群县尉驴骡骤，数个参军鵞鸭行。」《御史台记》（《广记》二五五）。

## 郑　杲

1. []{#唐轶九-郑杲-1}
唐圣历中，侍郎郑杲注韩思复太常博士、元希声京兆府士曹参军。尝谓人曰：「今年当选，得韩、元二子，是吏部不负朝廷矣。」《谭宾录》（《广记》一六九）。《唐会要》七五。又《广记》一八五引。

## 李休烈

1. []{#唐轶九-李休烈-1}
见武皇后[19](#唐轶一-武皇后-19)。

## 李至远

1. []{#唐轶九-李至远-1}
则天如意元年，李志远掌选，有姓方姓王者并被放，私与令史相知，减其点画，「方」改为「丁」，「王」改为「士」，拟授官后即加增文字。志远一见便觉曰：「今年铨覆数万人，总知姓字，何处有『丁』『士』乎？此必『方』『王』也。」令史并承伏。《封氏闻见记》三。《唐会要》七四。又《广记》一八五引。　案：李志远，《唐会要》（《广记》引同）作「李至远」。

## 郝象贤

1. []{#唐轶九-郝象贤-1}
唐郝象贤，侍郎处俊之孙，顿丘令南容之子也。弱冠，诸友生为之字曰「宠之」，每于父前称字。父绐之曰：「汝朋友极贤，吾为汝设馔，可命之也。」翼日，象贤因邀致十数人，南容引生与之饮。谓曰：「谚云『三公后，出死狗』。小儿诚愚，劳诸君制字，损南容之身尚可，岂可波及侍中也！」因涕泣，众惭而退。「宠之」者，反语为「痴种」也。《朝野佥载》四。

2. []{#唐轶九-郝象贤-2}
郝象贤，处俊孙也。武后宿怒其祖，戮及其孙。象贤临刑，极骂而死。自此法司恐是，将杀人，必先以木丸塞口，然后加刑。《谭宾录》（《广记》二六七）。

## 郑惟忠

1. []{#唐轶九-郑惟忠-1}
郑惟忠，名行忠信，天下推重。自山阴尉应制，则天临轩，问何者为忠，诸应制者对，率不称旨。惟忠曰：「臣闻外扬君之美，内匡君之恶。」则天幸长安，惟忠待制引见，则天曰：「朕识卿，前于东都言忠臣外扬君之美，内匡君之恶。至今不忘。」中宗朝，拜黄门侍郎。时议禁岭南首领家蓄兵器，惟忠议曰：「夫为政不可骤革其习俗，且《蜀都赋》云：『家有鹤膝，户有犀渠。』如或禁之，岂无惊挠耶？」事遂不行。《大唐新语》四。

## 周　矩

1. []{#唐轶九-周矩-1}
见苏味道[5](#唐轶八-苏味道-5)。

2. []{#唐轶九-周矩-2}
薛怀义承宠遇，则天俾之改姓，云是驸马薛绍再从叔，或俗人号为薛师。猖狂恃势，多度膂力者为僧，潜图不轨。殿中侍御史周矩奏请按之，则天曰：「不可。」矩固请。则天曰：「卿去矣！朕即遣来。」矩至台，薛师亦至，踏阶下马，但坦腹于床。将按之，薛师跃马而去，遽以闻则天。则天曰：「此道人患风，不须苦问。所度僧，任卿穷按其事。」诸僧流远恶州。矩后竟为薛师之所搆，下狱死。《大唐新语》二。

## 王求礼

1. []{#唐轶九-王求礼-1}
薛师有巧性，常入宫闱。补阙王求礼上表曰：「太宗时，罗黑能弹琵琶，遂阉为给使，以教宫人。今陛下要怀义入内，臣请阉之，庶宫闱不乱。」表寝不出。《朝野佥载》（《后村诗话》续集三）。

2. []{#唐轶九-王求礼-2}
则天朝，豆卢钦望为丞相，请辍京官九品已上两月日俸以赡军，转帖百司令拜表，群臣俱赴拜表，而不知事由。拾遗王求礼谓钦望曰：「群官见帖即赴，竟不知拜何所由。既以辍俸供军，而明公禄厚俸优，辍之可也；卑官贫迫，奈何不使其知而欺夺之，岂国之柄耶？」钦望形色而拒之。表既奏，，求礼历阶进曰：「陛下富有四海，足以储军国之用，何籍贫官九品之俸！而钦望欺夺之，臣窃不取。」纳言姚璹前进曰：「秦汉皆有税算以赡军，求礼不识大体，妄有争议。」求礼曰：「秦皇、汉武税天下，使空虚以事边，奈何使圣朝倣习之？姚璹言臣不识大体，不知璹言是大体耶？」遂寝。《大唐新语》二。

3. []{#唐轶九-王求礼-3}
则天朝，尝三月降雪，凤阁侍郎苏味道等以为祥瑞，草表将贺。左拾遗王求礼止之。味道曰：「国家事，何为诳妄以贺朝庭？」求礼曰：「宰相不能燮理阴阳，令三月降雪。此灾也，乃诬为瑞。若三月雪是瑞雪，腊月雷当为瑞雷耶？」举朝善之，遂不贺。求礼方正有词华，历左台殿中，转衞王掾而卒。《大唐新语》九。

## 王无竞

1. []{#唐轶九-王无竞-1}
大足元年，王无竞为殿中侍御史，正班于阁门外，宰相团立于班北，无竞前曰：「去上不远，公虽大臣，自须肃敬。」以笏挥之，请齐班。当时朝议是非参半。《唐会要》六二。

2. []{#唐轶九-王无竞-2}
见白居易[15](#唐轶二十-白居易-15)。

## 裴怀古

1. []{#唐轶九-裴怀古-1}
则天朝，恒州鹿泉寺僧浄满有高行，众僧嫉之，乃密画女人居高楼，浄满引弓射之状，藏于经笥，令其弟子诣阙告之。则天大怒，命御史裴怀古推按，便行诛决。怀古穷其根本，释浄满而坐告者，以闻。则天惊怒，色动声战，责怀古宽纵，怀古执之不屈。李昭德进曰：「怀古推事疏略，请令重推。」怀古厉而言曰：「陛下法无亲疏，当与天下执一，奈何使臣诛无辜之人，以希圣旨？向使浄满有不臣之状，臣复何颜能宽之乎？臣守平典，庶无冤滥，虽死不恨也。」则天意解，乃释怀古。后副阎知微和亲于突厥，突厥立知微为南面可汗而入寇赵、定，怀古因得逃归。素羸弱不堪奔驰，乃恳诚告天，愿投死南土。倦而寝，梦一僧状如浄满者引之，曰：「可从此路出。」觉而从之，果获全。时人以为忠恕之报。《大唐新语》四。又《广记》九五引。

## 张敬之

1. []{#唐轶九-张敬之-1}
张敬之，则天时每思唐德，唯以禄仕，谓子冠宗曰：「吾今佩服，乃莽朝之服耳。」累官至春卿侍郎，当入三品，子弟将通由历于天官。有僧泓者，善阴阳算术，与敬之有旧，谓敬之曰：「六郎无烦求三品。」敬之曰：「弟子无所求，励此儿子耳。」敬之弟讷之，为司礼博士，有疾甚危殆，泓师指讷之曰：「八郎今日如临万仞间，必不坠矣。」皆如其言。《大唐新语》五。又《广记》七七引。

## 苏安恒

1. []{#唐轶九-苏安恒-1}
苏安恒博学，尤明《周礼》、《左氏》。长安二年，上疏谏请复子明辟，其词曰：「臣闻『忠臣不顺时而取宠，烈士不惜死而偷生。』故君道不明，忠臣之过；臣道不轨，烈士之罪。今太子年德俱盛，陛下贪其宝位而忘母子之恩，蔽太子之元良，据太子之神器。何以教天下母慈子孝，焉能使天下移风易俗？惟陛下思之：将何圣颜以见唐家宗庙？将何诰命以谒大帝坟陵？」疏奏不纳。魏元忠为张易之所搆，安恒又申理之。易之大怒，将杀之，赖朱敬则、桓彦范等保护获免。后坐节悯太子事，下狱死。睿宗即位，下诏曰：「苏安恒文学立身，鲠直成操，往年陈疏，忠谠可嘉。属回邪擅权，奄从非命，兴言轸悼，用恻于怀，可赠谏议大夫。」《大唐新语》二。《唐语林》五。

## 俞文俊

1. []{#唐轶九-俞文俊-1}
则天时，新丰县东南露台乡，因风雨震雷，有山踊出高二百尺，有池周回三顷，池中有龙凤之形，米麦之异。则天以为休祯，号曰庆山。荆州人俞文俊上书曰：「臣闻天气不和则寒暑并，人气不和而疣赘出，地气不和而堆阜出。今陛下以女主处阳位，反易刚柔，故地气隔塞而出变为灾。陛下谓之庆山，臣以为非庆也。宜侧身修德，以答天谴。不然，祸立至。」则天大怒，流之岭南。《大唐新语》一三。

## 安金藏

1. []{#唐轶九-安金藏-1}
安金藏为太常工人，时睿宗为皇嗣。或有诬告皇嗣潜有异谋者，则天令来俊臣按之。左右不胜楚毒，皆欲自诬，唯金藏大呼谓俊臣曰：「公既不信金藏言，请剖心以明皇嗣不反。」则引佩刀自割，其五脏皆出，流血被地，气遂绝。则天闻，令舁入宫中，遣医人却内五脏，以桑白皮缝合之，傅药，经宿乃苏。则天临视，叹曰：「吾有子不能自明，不如汝之忠也。」即令停推。睿宗由是乃免。金藏后丧母，复于墓侧躬造石坟石塔，旧源上无水，忽有涌出泉。又李树盛冬开花，大鹿挟其道。使卢怀慎以闻，诏旌其门闾。玄宗即位，追思金藏节，下制褒美，拜右骁衞将军，仍令史官编次其事。《大唐新语》五。又《御览》九六八引。

## 马怀素

1. []{#唐轶九-马怀素-1}
魏元忠、张说为二张所搆，流放岭南。夏官侍郎崔贞慎、将军独孤祎之、郎中皇甫伯琼等八人并追送子郊外。易之乃假作告事人柴明状，称贞慎等与元忠谋反。则天命马怀素按之，曰：「此事并实，可略问，速以闻。」斯须，中使催迫者数焉，曰：「反状皎然，何费功夫，遂至许时？」怀素奏请柴明对问，则天曰：「我亦不知柴明处，但据此状，何须柴明！」怀素执贞慎等无反状，则天怒曰：「尔宽纵反者耶？」怀素曰：「魏元忠以国相流放，贞慎等以亲故相送，诚则可责，若以为谋反，臣岂诬罔神明？只如彭越以反伏诛，栾布奏事尸下，汉朝不坐。况元忠罪非彭越，陛下岂加追送者罪耶？陛下当生杀之柄，欲加之罪，取决圣衷足矣。今付臣推勘，臣但守法耳。」则天曰：「尔欲总不与罪耶？」怀素曰：「臣识见庸浅，不见贞慎等罪。」则天意解，曰：「卿守我法。」乃赦之。时朱敬则知政事，对朝堂执怀素手曰：「马子，马子，可爱，可爱！」时人深赏之。《大唐新语》四。《唐会要》六二。

## 郭　翰

1. []{#唐轶九-郭翰-1}
郭翰为御史，巡察陇右，所经州县，多为按劾。次于宁州，时狄仁杰为刺史，风化大行。翰才入境，耆老荐扬之状，已盈于路。翰就馆，以州所供纸笔置于案，召府寮曰：「入境其政可知，愿成使君之美。无为久留，徒烦扰耳。」即命驾而去。翰性宽简不苛，读《老子》至「和其光，同其尘」，慨然叹曰：「大雅君子，明哲以保其身。」乃祈执政，辞以儒门不愿持宪。改授麟台郎。时刘祎之坐赐死，既洗沐而神色自若，命其子草谢死表，其子哀号将绝，不能书。监刑者催逼之，祎之乃自操纸，援笔即成，词理恳至，见者无不伤痛。时翰读之，为宦者所奏，左授巫州司户，俄而征还。《大唐新语》九。

## 田归道

1. []{#唐轶九-田归道-1}
春官尚书阎知微和默啜，司宾丞田归道副焉。至牙帐下，知微舞蹈，宛转抱默啜𫖇而鼻臭之。田归道长揖不拜，默啜大怒，倒悬之。经一宿，明日将杀，元珍谏：「大国和亲使，若杀之不祥。」乃放之。后与知微争于殿廷，言默啜必不和；知微坚执以为和。默啜果反，陷赵、定，天后乃诛知微九族，拜归道夏官侍郎。《朝野佥载》三。

## 朱履霜

1. []{#唐轶九-朱履霜-1}
朱履霜好学，明法理。则天朝，长安市屡非时杀人，履霜因入市，闻其称冤声，乘醉入兵围中，大为刑官所责。履霜曰：「刑人于市，与众共之。履霜亦明法者，不知其所犯，请详其按，此据令式也，何见责之甚？」刑官唯诺，以按示之。时履霜详其案，遂拔其二。斯须，监刑御史至，诃责履霜。履霜容止自若，剖析分明，御史意少解。履霜曰：「准令，当刑能申理者，加阶而编入史，乃侍御史之美也。」御史以闻，两囚竟免，由是名动京师。他日当刑之家，或可分议者，必求履霜详案，履霜惧不行。死家诉于主司，往往召履霜详究，多所全济。补山阴尉，巡察使必委以推案。故人或遗以数两黄连，固辞不受，曰：「不辞受此归，恐母妻诘问从何而得，不知所以对也。」后为姑蔑令，威化行于浙西。著《宪问》五卷，撮刑狱之机要。《大唐新语》四。

## 苏无名

1. []{#唐轶九-苏无名-1}
天后时，尝赐太平公主细器宝物两食合，所直黄金千镒，公主纳之藏中。岁余取之，尽为盗所将矣。公主言之，天后大怒，召洛州长史谓曰：「三日不得盗，罪！」长史惧，谓两县主盗官曰：「两日不得贼，死！」尉谓吏卒游徼曰：「一日必擒之，擒不得，先死！」吏卒游徼惧，计无所出，衢中遇湖州别驾苏无名，相与请之至县。游徼白尉：「得盗物者来矣。」无名遽进至阶，尉迎问故，无名曰：「吾湖州别驾也，入计在兹。」尉呼吏卒：「何诬辱别驾？」无名笑曰：「君无怒吏卒，抑有由也。无名历官所在，擒奸擿伏有名，每偷至无名前，无得过者。此辈应先闻，故将来，庶解围耳。」尉喜，请其方。无名曰：「与君至府，君可先入白之。」尉白其故，长史大悦，降阶执其手曰：「今日遇公，却赐吾命，请遂其由。」无名曰：「请与君求见对玉阶，乃言之。」于是天后召之，谓曰：「卿得贼乎？」无名曰：「若委臣取贼，无拘日月，且宽府县，令不追求，仍以两县擒盗吏卒尽以付臣，臣为陛下取之，亦不出数十日耳。」天后许之。无名戒吏卒，缓则相闻。月余，值寒食，无名尽召吏卒，约曰：「十人五人为侣，于东门、北门伺之，见有胡人与党十余，皆衣缞绖，相随出赴北邙者，可踵之而报。」吏卒伺之，果得，驰白无名。往视之，问伺者：「诸胡何若？」伺者曰：「胡至一新冢，设奠，哭而不哀。亦撤奠，即巡行冢旁，相视而笑。」无名喜曰：「得之矣。」因使吏卒尽执诸胡，而发其冢。冢开，割棺视之，棺中尽宝物也。奏之，天后问无名：「卿何才智适人，而得此盗？」对曰：「臣非有他计，但识盗耳。当臣到都之日，即此胡出葬之时，臣亦见即知是偷，但不知其葬物处。今寒节拜扫，计必出城，寻其所之，足知其墓。贼既设奠而哭不哀，明所葬非人也。奠而哭毕，巡冢相视而笑，喜墓无损伤也。向若陛下迫促府县，此贼计急，必取之而逃。今者更不追求，自然意缓，故未将出。」天后曰：「善。」赐金帛，加秩二等。《纪闻》（《广记》一七一）。《折狱龟鉴》七。

## 崔思竞

1. []{#唐轶九-崔思竞-1}
则天朝，或罗告驸马崔宣谋反者，敕御史张行岌按之。告者先诱藏宣家妾，而云：「妾将发其谋，宣杀之，投尸于洛水。」行岌按无状。则天怒，令重按，行岌奏如初。则天曰：「崔宣反状分明，汝宽纵之。我令俊臣勘当，汝无自悔。」行岌曰：「臣推事不弱俊臣，陛下委臣，必须状实，若顺旨妄族人，岂法官所守，臣必以为陛下试臣矣。」则天厉色曰：「崔宣若实杀妾，反状自然明矣。不获妾，如何自雪？更不得实，我即令俊臣推勘，汝自无悔也。」行岌惧，逼宣家访妾。宣再从弟思竞，乃于中桥南北，多致钱帛，募匿妾者，数日略无所闻。而其家每窃议事，则告者辄知之。思竞揣家中有同谋者，乃佯谓宣妻曰：「须绢三百疋，雇刺客杀此告者。」而侵晨微服俟于台侧。宣家有馆客姓舒，婺州人，言行无缺，为宣家所信，委之如子弟。须臾，见其人至台侧门入，以通于告者。遽密称云：「崔家雇人刺我，请以闻。」台中惊扰。思竞素重馆客，馆客不之疑，密随之行，到天津桥，料其无由至台，乃骂之曰：「无赖险獠，崔宣破家，必引汝同谋，汝何路自雪？汝幸能出崔家妾，我遗汝五百缣，归乡足成百年之业；不然，杀汝必矣。」其人悔谢，乃引思竞于告者之党，搜获其妾，宣乃得免。《大唐新语》四。又《广记》四九四引。《折狱龟鉴》三。

## 房光庭

1. []{#唐轶九-房光庭-1}
房光庭为尚书郎，故人薛昭流放而投光庭，光庭匿之。既败，御史陆遗逸逼之急，光庭惧，乃见时宰。时宰曰：「公郎官，何为匿此人？」曰：「光庭与薛昭有旧，以途穷而归光庭，且所犯非大故，得不纳之耶？若擒以送官，居庙堂者复何以待光庭？」时宰义之，乃出为慈州刺史，无他累。光庭尝送亲故之葬，出鼎门，际晚且饥，会鬻餻饼者，与同行数人食之。素不持钱，无以酬值。鬻者逼之，光庭命就我取直，鬻者不从。光庭曰：「与你官衔，我右台御史也，可随取值。」时人赏其放逸。《御史台记》（《广记》四九四）。《大唐新语》七。《南部新书》庚。

## 张　潜

1. []{#唐轶九-张潜-1}
孟神爽，扬州人。禀性狼戾，执心鸩毒。巡市索物，应声即来，入邸须钱，随口而至。长史、县令，高揖待之；丞、尉、判司，颔之而已。张潜为扬州刺史，闻其暴乱，遣江都县令店上捉来，拖入府门，高声唱「速付法曹李广业推鞫」，密事并虚，准敕杖百，杖下卒。《朝野佥载》（《广记》二六三）。

## 季　逊

1. []{#唐轶九-季逊-1}
季逊为贝州刺史，甘露遍于庭中树。其邑人曰：「美政所致，请以闻。」逊谦退，寝其事。历官十七政，俸禄先兄弟嫂姪，谓其子曰：「吾厚尔曹以衣食，不如厚之以仁义，勿辞敝也。」天下莫不嗟尚。《大唐新语》六。又《御览》四二二引。　案：季逊，《御览》作「李𢙏」。

## 员半千

1. []{#唐轶九-员半千-1}
员半千本名余庆，与何彦先师事王义方。义方甚重之，尝谓曰：「五百年一贤，足下当之矣。」改名半千。义方卒，半千、彦先皆制师服。上元初，应六科举，授武陟尉。时属旱歉，劝县令开仓赈恤贫馁，县令不从。俄县令上府，半千悉发仓粟，以给百姓。刺史郑齐宗大怒，因而按之，将以上闻。时黄门侍郎薛元超为河北存抚使，谓齐宗曰：「公百姓不能救之，而使惠归一尉，岂不愧也！」遽令释之。又应岳牧举，高宗御武成殿，召诸举人，亲问曰：「兵书所云天阵、地阵、人阵，各何谓也？」半千越次对曰：「臣观载籍多矣。或谓：『天阵，星宿孤虚也；地阵，山川向背也；人阵，偏伍弥缝也。』以臣愚见则不然。夫师出以义，有若时雨，则天利，此天阵也。兵在足食，且耕且战，得地之利，此地阵也。卒乘轻利，将帅和睦，此人阵也。若用兵者，使三者去，其何以战？」高宗深嗟赏，对策上第，擢拜左衞渭上参军，仍充宣慰吐蕃使。引辞，则天曰：「久闻卿，谓是古人，不意乃在朝列。境外小事，不足烦卿，且留待制也。」前后赐绢千余疋。累迁正谏大夫，封平凉郡公。开元初卒。《大唐新语》四。《谭宾录》（《广记》一六九）。《广德神异录》（《广记》一六四》）。《唐诗纪事》六。参看郭齐宗1。

2. []{#唐轶九-员半千-2}
员半千庄在焦戴川北，枕白鹿原，莲塘、竹径、酴醿架、海棠洞、会景堂、花坞、药畦、碾、磨、麻、稻。里谚曰：「上有天堂，下有员庄。」《长安志》（《天中记》一五）。

## 崔　融

1. []{#唐轶九-崔融-1}
久视元年，改控鹤府为奉宸府，张易之为奉宸令，引词人为供奉。佞者奏云：「昌宗，王子晋后身。」令被羽衣，吹箫乘木鹤，奏乐于庭。融赋诗为绝唱，有「昔遇浮丘伯，今同丁令威，中郎才貌是，藏史姓名非」之句。后与宰相苏味道相诮，云：「某诗所以不及相公，无银花合也。」苏有诗云：「火树银花合。」味道云：「子诗虽无银花合，还有金铜丁。」取令威之句也。《唐诗纪事》八。参看苏味道8、9。

2. []{#唐轶九-崔融-2}
见宋璟[25](#唐轶十一-宋璟-25)。

3. []{#唐轶九-崔融-3}
崔融司业作武后哀策文，因发疾而卒。时人以为三二百年来无此文。《隋唐嘉话》下。又《御览》五九六引作《国朝传记》、《广记》一九八引作《国史纂异》。《唐诗纪事》八。

4. []{#唐轶九-崔融-4}
国子司业、知制诰崔融病百余日，腹中虫蚀极痛，不可忍。有一物如守宫从下部出，须臾而卒。《朝野佥载》一。

5. []{#唐轶九-崔融-5}
唐国子司业崔融，文章独步当时，莫出其右。时有左司郎中崔融，宦婚绝伦，为山东甲族。时人谓之二绝。《实宾录》四。

6. []{#唐轶九-崔融-6}
公平康里宅，乃崔司业融旧第，有司业题壁处犹在。《尚书故实》。

## 陈子昂

1. []{#唐轶九-陈子昂-1}
陈子昂，蜀射洪人，十年居京师，不为人知。时东市有卖胡琴者，其价百万，日有豪贵传视，无辨者。子昂突出于众，谓左右：「可辇千缗市之。」众咸惊问曰：「何用之？」答曰：「余善此乐。」或有好事者曰：「可得一闻乎？」答曰：「余居宣阳里」，指其第处，「并具有酒，明日专候。不唯众君子荣顾，且各宜邀召闻名者齐赴，乃幸遇也」。来晨，集者凡百余人，皆当时重誉之士。子昂大张䜩席，具珍羞。食毕，起捧胡琴，当前语曰：「蜀人陈子昂有文百轴，驰走京毂，碌碌尘土，不为人所知。此乐贱工之役，岂愚留心哉！」遂举而弃之。舁文轴两案，遍赠会者。会既散，一日之内，声华溢都。时武攸宜为建安王，辟为记室。后拜拾遗。归觐，为段简所害。《独异志》（《广记》一七九）。又《唐诗纪事》八引。

## 乔知之

1. []{#唐轶九-乔知之-1}
周补阙乔知之有婢碧玉，姝艳能歌舞，有文华，知之时幸，为之不婚。伪魏王武承嗣暂借教姬人妆梳，纳之，更不放还知之。知之乃作《绿珠怨》以寄之，其词曰：「石家金谷重新声，明珠十斛买娉婷。此日可怜偏自许，此时歌舞得人情。君家闺阁不曾观，好将歌舞借人看。意气雄豪非分理，骄矜势力横相干。辞君去君终不忍，徒劳掩袂伤铅粉。百年离恨在高楼，一代容颜为君尽。」碧玉读诗，饮泪不食，三日，投井而死。承嗣撩出尸，于裙带上得诗，大怒，乃讽罗织人告之。遂斩知之于南市，破家籍没。《朝野佥载》二。《隋唐嘉话》下。《本事诗·情感》。《古今诗话》（《诗话总龟》前集三一）。《唐诗纪事》六。

## 杜审言

1. []{#唐轶九-杜审言-1}
杜审言雅善五言，尤工书翰，恃才謇慠，为时辈所嫉。自洛阳县丞贬吉州司户，又与群寮不叶。司马周季重与员外司户郭若讷共搆之，审言系狱，将因事杀之。审言子并，年十三，伺季重等酬醼，密怀刃以刺季重。季重中刃而死，并亦见害。季重临死，叹曰：「吾不知杜审言有孝子，郭若讷误我至此！」审言由是免官归东都，自为祭文以祭并。士友咸哀并孝烈，苏颋为墓志，刘允济为祭文。则天召见审言，甚加叹异，累迁膳部员外。《大唐新语》五。

2. []{#唐轶九-杜审言-2}
杜审言好大言，临终，宋之问等往问之，乃曰：「甚为造化小儿相苦。仆在，久厌公等；今死，固当慰心，但恨不见替人尔。」言讫遂绝。《景龙文馆记》（《绀珠集》七）。

## 东方虬

1. []{#唐轶九-东方虬-1}
左史东方虬每云：「二百年后，乞与西门豹作对。」《隋唐嘉话》（《广记》二○一作《国史异纂》）。《唐语林》五。今本《刘宾客嘉话录》亦载此条，唐兰考为《隋唐嘉话》佚文。

2. []{#唐轶九-东方虬-2}
见宋之问[3](#唐轶九-宋之问-3)。

3. []{#唐轶九-东方虬-3}
见张元一[1](#唐轶九-张元一-1)。

## 沈佺期

1. []{#唐轶九-沈佺期-1}
沈佺期以工诗著名，燕公张说尝谓之曰：「沈三兄诗，直须还他第一。」《隋唐嘉话》下。《御览》五八六引作《国朝杂记》。《广记》二〇一引作《国史异纂》。《唐语林》二。《唐诗纪事》一一。《唐才子传》一。

2. []{#唐轶九-沈佺期-2}
见上官昭容[5](#唐轶二-上官昭容-5)。

3. []{#唐轶九-沈佺期-3}
沈佺期以罪谪，遇恩，复官秩，朱绂未复。尝内宴，群臣皆歌《回波乐》，撰词起舞，因是多求迁擢。佺期词曰：「回波尔时佺期，流向岭外生归。身名已蒙齿录，袍笏未复牙绯。」中宗即以绯鱼赐之。《本事诗·嘲戏》。

4. []{#唐轶九-沈佺期-4}
见白居易[15](#唐轶二十-白居易-15)。

## 宋之问

1. []{#唐轶九-宋之问-1}
见郭霸[2](#唐轶八-郭霸-2)。

2. []{#唐轶九-宋之问-2}
见宋之逊[1](#唐轶九-宋之逊-1)。

3. []{#唐轶九-宋之问-3}
武后游龙门，命群官赋诗，先成者赏锦袍。左史东方虬既拜赐，坐未安，宋之问诗复成，文理兼美，左右莫不称善，乃就夺袍衣之。《隋唐嘉话》下。又《广卓异记》三引。《唐诗纪事》一一。

4. []{#唐轶九-宋之问-4}
见上官昭容[5](#唐轶二-上官昭容-5)。

5. []{#唐轶九-宋之问-5}
宋考功，天后朝求为北门学士，不许，作《明河篇》以见其意，末云：「明河可望不可亲，愿得乘槎一问津。更将织女支机石，还访成都卖卜人。」则天见其诗，谓崔融曰：「吾非不知之问有才调，但以其有口过。」盖以之问患齿疾，口常臭故也。之问终身惭愤。《本事诗·怨愤》。《古今诗话》（《诗话总龟》前集四四）。《唐诗纪事》一一。

6. []{#唐轶九-宋之问-6}
刘希夷诗曰：「年年岁岁花相似，岁岁年年人不同。」其舅宋之问苦爱此两句，知其未示人，恳乞，许而不与。之问怒，以土袋压杀之。宋生不得其死，天报之也。《刘宾客嘉话录》。《唐语林》五。《诗话总龟》前集三一。《临汉隐居诗话》。《滹南诗话》一。

7. []{#唐轶九-宋之问-7}
见刘希夷[1](#唐轶九-刘希夷-1)。

8. []{#唐轶九-宋之问-8}
见骆宾王[5](#唐轶七-骆宾王-5)。

## 宋之逊

1. []{#唐轶九-宋之逊-1}
唐洛阳丞宋之𢙏，太常主簿之问弟，罗织杀驸马王同皎。初，之𢙏谄附张易之兄弟，出为兖州司仓，遂亡而归，王同皎匿之于小房。同皎，慷慨之士也，忿逆韦与武三思乱国，与一二所亲论之，每至切齿。之𢙏于帘下窃听之，遣姪昙上书告之，以希韦之旨。武三思等果大怒，奏诛同皎之党。兄弟并授五品官，之𢙏为光禄丞，之问为鸿胪丞，昙为尚衣奉御。天下怨之，皆相谓曰：「之问等绯衫，王同皎血染也。」诛逆韦之后，之𢙏等长流岭南。《朝野佥载》（《广记》二六三）。

2. []{#唐轶九-宋之逊-2}
洛阳县令宋之逊性好唱歌，出为连州参军。刺史陈希古者，庸人也，令之逊教婢歌，每日端笏立于庭中，呦呦而唱，其婢隔窗从而和之，闻者无不大笑。《朝野佥载》一。

## 刘希夷

1. []{#唐轶九-刘希夷-1}
刘希夷一名挺之，汝州人。少有文华，好为宫体，词旨悲苦，不为时所重。善搊琵琶，尝为《白头翁咏》曰：「今年花落颜色改，明年花开复谁在？」既而自悔曰：「我此诗似谶，与石崇『白首同所归』何异也？」乃更作一句云：「年年岁岁花相似，岁岁年年人不同。」既而叹曰：「此句复似向谶矣，然死生有命，岂复由此。」乃两存之。诗成未周岁，为奸人所杀。或云宋之问害之。后孙翌撰《正声集》，以希夷为集中之最。由是稍为时人所称。《大唐新语》八。又《广记》一四三引。《唐诗纪事》一三引。《本事诗·征咎》。《诗话总龟》前集三四。《唐才子传》一。　案：挺之，《广记》等书作「庭芝」或「廷芝」，「庭芝」近是。

2. []{#唐轶九-刘希夷-2}
见宋之问[6](#唐轶九-宋之问-6)。

## 张　鷟

1. []{#唐轶九-张鷟-1}
张鷟曾梦一大鸟紫色，五彩成文，飞下至庭前不去。以告祖父，云：「此吉祥也。昔蔡衡云，凤之类有五：其色赤者，文章凤也；青者，鸾也；黄者，鹓鶵也；白者，鸿鹄也；紫者，鸑鷟也。此鸟为凤凰之佐，汝当为帝辅也。」遂以为名字焉。鷟初举进士，至怀州，梦庆云覆其身。其年对策，考功员外骞味道以为天下第一。又初为岐王属，夜梦着绯乘驴，睡中自怪：我绿衣当乘马，何为衣绯却乘驴？其年应举及第，授鸿胪丞。未经考而授五品，此其应也。《朝野佥载》三。

2. []{#唐轶九-张鷟-2}
张文成以词学知名，应下笔成章、才高位下、词摽文苑等三入科，俱登上第。转洛阳尉。故有《咏燕》诗，其末章云：「变石身犹重，衔泥力尚微。从来赴甲第，两起一双飞。」时人无不讽咏。累迁司门员外。文成凡七应举，四参选，其判策皆登甲第科。员半千谓人曰：「张子之文如青铜钱，万拣万中，未闻退时。」故人号「青铜学士」。久视中，太官令马仙童陷默啜，问张文成何在，仙童曰：「自御史贬官。」默啜曰：「何不见用也？」后暹罗、日本使入朝，咸使人就写文章而去。其才远播如此。《大唐新语》八。《独异志》下。

3. []{#唐轶九-张鷟-3}
张鷟为阳县尉日，有称架人吕元伪作仓督冯忱书，盗粜仓粮粟。忱不认书，元乃坚执，不能定。鷟取吕元告牒，括两头，唯留一字，问：「是汝书，即注是，以字押；不是，即注非，亦以字押。」元乃注曰「非」，去括即是元牒。且决五下。括诈冯忱书上一字以问之，注曰「是」，去括乃诈书也。元连项赤，叩头伏罪。又有一客驴缰断，并鞍失三日，访不获，经县告。鷟推勘急，夜放驴出而藏其鞍，可直五千已来。鷟曰：「此可知也。」令将却笼头放之，驴向旧馁处，鷟令搜其家，其鞍于草积下得之，人伏其计。《朝野佥载》五。《疑狱集》三。《折狱龟鉴》三。

4. []{#唐轶九-张鷟-4}
浮休子张鷟为德州平昌令，大旱。郡符下令以师婆、师僧祈之，二十余日无效。浮休子乃推土龙倒，其夜雨足。《朝野佥载》三。

5. []{#唐轶九-张鷟-5}
唐司门员外郎张文成好为俳谐诗赋，行于代。时大将军黑齿常之将出征，或人勉之曰：「公官卑，何不从行？」文成曰：「宁可且将朱唇饮酒，谁能逐你黑齿常之。」《御史台记》（《广记》二五○）。

6. []{#唐轶九-张鷟-6}
见武皇后[33](#唐轶一-武皇后-33)。

7. []{#唐轶九-张鷟-7}
开元二年，梁州道士梁虚州以九宫推算张鷟云：「五鬼加年，天罡临命，一生之大厄。以《周易》筮之，遇《观》之《涣》，主惊恐；后风行水上，事即散。」安国观道士李若虚，不告姓名，暗使推之。云：「此人今年身在天牢，负大辟之罪乃可以免。不然病当死，无救法。」果被御史李全交致其罪，勅令处尽。而刑部尚书李日知，左丞张廷珪、崔玄升，侍郎程行谋咸请之，乃免死，配流岭南。二道士之言信有征矣。《朝野佥载》一。

8. []{#唐轶九-张鷟-8}
率更令张文成，枭晨鸣于庭树，其妻以为不祥，连唾之。文成云：「急洒扫，吾当改官。」言未毕，贺客已在门矣。《朝野佥载》一。又《广记》一三七引。《五色线》下。　案：《隋唐嘉话》中作张文收事。

9. []{#唐轶九-张鷟-9}
唐豫章令贺若瑾眼皮急，项辕麤，鷟号为「饱乳犊子」。《朝野佥载》四。

## 沈全交

1. []{#唐轶九-沈全交-1}
见武皇后[33](#唐轶一-武皇后-33)。

## 朱佐日

1. []{#唐轶九-朱佐日-1}
朱佐日，郡人，两登制科，三为御史。子承庆，年十六登秀才科，代济其美。天后尝吟诗曰：「白日依山尽，黄河入海流。欲穷千里目，更上一层楼。」问是谁作，李峤对曰：「御史朱佐日诗也。」赐彩百疋，转侍御史。承庆尝为昭陵挽词，入高等，由是父子齐名。《翰林盛事》（《吴郡志》二二）。

## 张宣明

1. []{#唐轶九-张宣明-1}
见陆象先[1](#唐轶十一-陆象先-1)。

2. []{#唐轶九-张宣明-2}
张宣明有胆气，富词翰，尝山行见孤松，赏玩久之，乃赋诗曰：「孤松郁山椒，肃爽凌平宵。既挺千丈干，亦生百尺条。青青恒一色，落落非一朝。大庭今已搆，惜哉无人招。寒霜十二月，枝叶独不凋。」凤阁舍人梁载言赏之曰：「文之气质，不减于长松也。」宣明为郭振判官，使至三姓咽面，因赋诗曰：「昔闻班家子，笔砚忽然投。一朝抚长剑，万里入荒陬。岂不厌艰险，只思清国仇。山川去何岁，霜露几逢秋。玉塞已遐廓，铁关方阻修。东都日窅窅，西海此悠悠。卒使功名建，长封万里侯。」时人称为绝唱。《大唐新语》八。

## 郑蜀宾

1. []{#唐轶九-郑蜀宾-1}
长寿中，有荥阳郑蜀宾颇善五言，竟不闻达。年老方授江左一尉，亲朋饯别于上东门，蜀宾赋诗留别曰：「畏途方万里，生涯近百年。不知将白首，何处入黄泉？」酒酣自咏，声调哀感，满座为之流涕。竟卒于官。《大唐新语》八。又《广记》一四三引。《诗话总龟》前集三四引。《唐诗纪事》五。

## 魏奉古

1. []{#唐轶九-魏奉古-1}
魏奉古制举推第，授雍丘尉。尝日公䜩，有客草序五百言。奉古览之曰：「皆旧文。」援笔倒疏之。草序者默然自失，列座抚掌。奉古徐笑曰：「适览记之，非旧习也。」由是知名。时姚珽莅汴州，群寮毕谒。珽召奉古前，曰：「此聪明尉耶？」他日，持厩目令示奉古。奉古一览便讽千余言。珽惊起曰：「仕宦四十年，未尝见此。」终兵部侍郎。《大唐新语》八。

## 欧阳通

1. []{#唐轶九-欧阳通-1}
唐仪凤中，中书舍人欧阳通起复判馆，每入朝，必徒跣至城门，然后着鞋。到直省所，即席地籍藁，非公事不言，未尝启齿。归绖，号恸无时。国朝夺情，惟通得理。《独异志》中。　案：「仪凤」，原作「甘露」，此据《旧唐书》一八九上《欧阳询传》改。

2. []{#唐轶九-欧阳通-2}
欧阳通，询之子，善书，瘦怯于父。常自矜能书，必以象牙、犀角为笔管，狸毛为心，覆以秋兔毫；松烟为墨，末以麝香；纸必须坚薄白滑者，乃书之。盖自重其书。薛纯陀亦効欧阳草，伤于肥钝，亦通之亚也。《朝野佥载》三。《书小史》九。《墨史》下。

3. []{#唐轶九-欧阳通-3}
欧阳通善书，修饰文具，其家藏遗物尚多，皆就刻名号。研室曰「紫方馆」，金苽盛研滴曰「金小相」，镇纸曰「套子龟」、「小连城」、「千钧史」，界尺曰「由准氏」，芒笔曰「畦宗郎君」，夹槽曰「半身龙」。《清异录》下。

## 王绍宗

1. []{#唐轶九-王绍宗-1}
王绍宗，字承烈，江都人。父修礼，越王友道云孙也。承烈官至秘书少监。清鉴远识，才高书古，祖述子敬，钦羡柬之。其中、小真书，体象尤异，沈邃坚密，虽华不逮陆，而古乃齐之。其行草及章草，次于真。晚节之草，则攻乎异端，度越绳墨，薰莸同器，玉石蒹储，苦以败为瑕，笔乖其指。尝与人云：「鄙夫书翰无功者，特由微水墨之积习，常清心率意，虚神静思以取之。每与吴中陆大夫论及此道，明朝必不觉已进。陆于后密访知之，嗟赏不少，将余比虞君，以虞亦不临写故也，但心准目想而已。闻虚眠布被中，恒手画肚，与余正同也。阮交州断割不足，陆大夫芜秽有余，此公尤甚于陆也。」又曾谓所亲曰：「自恨不能专有功，褚虽以过，陆犹未及。」承烈隶、行、章草入能。兄嗣宗亦善书。况之二陆，则少监可比德于平原矣。《书断》（《法书要录》九）。又《广记》二○八引。《书小史》九。

## 殷仲容　王知敬

1. []{#唐轶九-殷仲容-1} []{#唐轶九-王知敬-1}
唐殷仲容，官至礼部郎中，善真书，尤精题额。武后尝诏仲容题资圣寺额，王知敬题清善寺额，当时谓之双美。《实宾录》四。《书小史》九。　案：殷仲容、王知敬，《实宾录》避宋讳作「商仲容」、「王知恭」。

2. []{#唐轶九-殷仲容-2} []{#唐轶九-王知敬-2}
见颜元孙[1](#唐轶十二-颜元孙-1)。

## 裴知古

1. []{#唐轶九-裴知古-1}
裴知古奏乐，谓元行冲曰：「金石谐和，当有吉庆之事，其在唐室子孙耳。」其月，中宗即位。《谭宾录》（《广记》二○三）。

2. []{#唐轶九-裴知古-2}
裴知古自中宗、武后朝以知音直太常。路逢乘马者，闻其声，窃曰：「此人即当堕马。」好事者随而观之，行未半坊，马惊堕殆死。尝观人迎妇，闻妇佩玉声，曰：「此妇不利姑。」是日姑有疾，竟死云。其知音皆此类也。又善于摄衞，开元十二年终，年且百岁。《隋唐嘉话》下。《广记》二〇三引作《国史异纂》。《唐语林》五。

## 卢齐卿

1. []{#唐轶九-卢齐卿-1}
卢齐卿有知人之鉴。年六七岁时性慢率，诸叔父每令一奴人随后。至十五六好夜起，于后园空庭中坐。……从此每有所论，无不中者。官至秘书监。张嘉贞之任宰相也，有人诉之，自虑左贬，命齐卿视焉。不为决定，因其入朝，乃书笏上作「台」字，令张见之。张以为不离台座。及敕出，贬台州刺史。张守珪，河北人，事县尉梁万顷，万顷令捉马，失衣襟，遂挞一顿。因此发愤从军，为幽州一果毅。齐卿常引对坐，云：「公后当富贵，秉节钺。」守珪踧踖，不意如此，下阶拜。卢公未离幽州，而守珪为将军节度矣。梁万顷为河南县尉，初考满，守珪唤与相见，万顷甚惧，守珪都不恨之，谓曰：「向者不因公责怒，某亦不发愤自达。」乃遗其财物，使疗病。《定命录》（《广记》二二二）。

2. []{#唐轶九-卢齐卿-2}
卢齐卿开元初为幽州刺史，时张守珪为果毅，齐卿特相礼接，谓曰：「十年内知节度。」果如其言。《谭宾录》（《广记》一七〇）。《唐会要》七五。又《广记》一八六引。

3. []{#唐轶九-卢齐卿-3}
见刘幽求[2](#唐轶十一-刘幽求-2)。

## 薛季昶

1. []{#唐轶九-薛季昶-1}
薛季昶为荆州长史，梦猫儿伏卧于堂限上，头向外。以问占者张猷，猷曰：「猫儿者，爪牙；伏门限者，阃外之事。君必知军马之要。」未旬日，除桂州都督、岭南招讨使。《朝野佥载》三。

2. []{#唐轶九-薛季昶-2}
左相陈希烈初进士及第，曾与人制碑文。其人则天时破家，因搜家资，见其文，以为与反者通。所由便以枷杖送陈于府，见河南尹薛季昶。陈神色无惧，自辩其事百余言。薛尹观而奇之，便引上厅，谓之曰：「公当位极台铉，老夫当以子孙见托耳。」后陈位果至丞相。《定命录》（《广记》一七〇）。

## 张元一

1. []{#唐轶九-张元一-1}
周则天朝蕃人上封事，多加官赏，有为右台御史者。因则天尝问郎中张元一曰：「在外有何可笑事？」元一曰：「朱前疑着绿，逯仁杰着朱。闾知微骑马，马吉甫骑驴。将名作姓李千里，将姓作名吴栖梧。左台胡御史，右台御史胡。」胡御史，胡元礼也；御史胡，蕃人为御史者，寻改他官。周革命，举人贝州赵廓眇小，起家监察御史，时人谓之「台秽」，李昭德詈之为「中霜谷束」，元一目为「枭坐鹰架」。时同州孔鲁丘为拾遗，有武夫气，时人谓之「外军主帅」，元一目为「鹙入凤池」。苏味道才学识度，物望攸归，王方庆体质鄙陋，言词鲁钝，智不逾俗，才不出凡，俱为凤阁侍郎。或问元一曰：「苏、王孰贤？」答曰：「苏九月得霜鹰，王十月被冻蝇。」或问其故，答曰：「得霜鹰俊捷，被冻蝇顽怯。」时人谓能体物也。契丹贼孙万荣之寇幽，河内王武懿宗为元帅，引兵至赵州，闻贼骆务整从北数千骑来，王乃弃兵甲，南走邢州，军资器械遗于道路。闻贼已退，方更向前。军回至都，置酒高会，元一于御前嘲懿宗曰：「长弓短度箭，蜀马临堦骗。去贼七百里，隈墙独自战。甲仗纵抛却，骑猪正南蹿。」上曰：「懿宗有马，何因骑猪？」对曰：「骑猪，夹豕走也。」上大笑。懿宗曰：「元一宿搆，不是卒辞。」上曰：「尔叶韵与之。」懿宗曰：「请以菶韵。」元一应声曰：「裹头极草草，掠鬓不菶菶。未见桃花面皮，漫作杏子眼孔。」则天大悦，王极有惭色。懿宗形貌短丑，故曰「长弓短度箭」。周静乐县主，河内王懿宗妹，短丑；武氏最长，时号「大歌」。县主与则天并马行，命元一咏，曰：「马带桃花锦，裙拖绿草罗。定知纱帽底，形容似大歌。」则天大笑，县主极惭。纳言娄师德长大而黑，一足蹇，元一目为「行辙方相」，亦号为「衞灵公」，言防灵柩方相也。天官侍郎吉顼长大，好昂头行，视高而望远，目为「望柳骆驼」。殿中侍御史元本竦体伛身，黑而且瘦，目为「岭南考典」。驾部郎中朱前疑粗黑肥短，身体垢腻，目为「光禄掌膳」。东方虬身长衫短，骨面麤眉，目为「外军校尉」。唐波若矮短，目为「郁屈蜀马」。目李昭德「卒子锐反岁胡孙」。修文学士马吉甫眇一目，为「端箭师」。郎中长孺子视望阳，目为「呷醋汉」。泛水令苏征举止轻薄，目为「失孔老鼠」。《朝野佥载》四。《大唐新语》一三。《本事诗·嘲戏》。《唐诗纪事》一三。

2. []{#唐轶九-张元一-2}
见来子珣[2](#唐轶八-来子珣-2)。

3. []{#唐轶九-张元一-3}
御史纠察郡司，纲纪庶务，实为众官所忌，詈御史为冷峭，而突厥号御史为吐屯。则天朝，蕃使来朝者，而吐屯独立不入班。谕德张元一以诙谐见称，问蕃使曰：「此独立者为谁？」译者曰：「吐屯，此御史。」元一曰：「人言我朝御史独冷峭，此蕃御史亦甚冷峭。」举朝喧笑。《御史台记》（《广记》二五○）。

4. []{#唐轶九-张元一-4}
周张元一腹粗而脚短，项缩而眼跌，吉顼目为「逆流虾蟆」。《朝野佥载》四。

## 侯味虚

1. []{#唐轶九-侯味虚-1}
唐户部郎侯味虚著「百官本草」。题御史曰：大热，有毒。又朱书云：大热，有毒，主除邪佞，杜奸回，报冤滞，止淫滥，尤攻贪浊，无大小皆搏之。畿尉薄为之相，畏还使，恶爆直，忌按权豪。出于雍洛州诸县，其外州出者尤可用，日炙干硬者为良。服之长精神，减姿媚，久服令人冷峭。《朝野佥载》（《广记》二五五）。　案：《广记》明钞本、《类说》三二并云出《御史台记》。

## 杨茂直　薛兼金

1. []{#唐轶九-杨茂直-1} []{#唐轶九-薛兼金-1}
唐杨茂直任拾遗，有补阙姓王，精九经，不练时事，每自言明三教。时有僧名道儒，妖讹，则天捕逐甚急，所在题云：「访僧道儒。」茂直与薛兼金戏谓曰：「敕捕僧道儒，足下何以安闲？」云：「何关吾事？」茂直曰：「足下明三教，僧则佛教，道则老教，何不关吾事？」乃惊惧，兴寝不安，遂不敢归，寓于曹局数宿。祈左右侦其事意，复共诳之。忧惧不已，遇人但云：「实不明三教事。」茂直等方宽慰云：「别访人，非三教也。」乃敢出。《御史台记》（《广记》二五四）。

## 慧　能

1. []{#唐轶九-慧能-1}
韶州南华寺，迺六祖大鉴禅师真身道场，有达么衣钵存焉。所谓袈裟，尚有髣髴。而钵犹存有一痕，伪刘公主所触。今寺有补钵庄，即公主舍也。有虎夜必来守衣钵。如则天所赐皆不存，独有柳子厚文，亦非旧本。更有黄巢斋僧文，自称率土大将军，唐之丁酉年。后彭帅为经略，适有曾忠之变，亦是丁酉年，遂碎此碑。碑阴迺东坡饭僧疏文。二碑俱不存矣。《贵耳集》下。

## 神　秀

1. []{#唐轶九-神秀-1}
洛都天宫寺有秀禅师者，俗姓李，汴州陈留人，习禅精苦。初至荆州，后移此寺，深为武太后所敬礼。玄鉴默识，中若符契。长安中入京，住资圣寺。忽戒禅院弟子灭灯烛，弟子留长明灯，亦令灭之，因说：「火灾难测，不可不备。尝有寺家不备火烛，佛殿被灾。又有一寺钟楼遭火，一寺经藏焚𦶟，殊可痛惜。」寺众不知其意。至夜失火，果焚佛殿钟楼，及经藏三所。唐玄宗在藩时，常与诸王俱诣作礼，留施一笛。玄宗出后，秀召弟子曰：「谨掌此。后有要时，当献上也。」及玄宗登极，达摩等方悟其言，取笛以进。秀师年百岁，卒于此寺，瘗于龙门山，道俗奔赴数千人。燕国公张说为其碑文。《西京记》（《广记》九七）。

## 神　鼎

1. []{#唐轶九-神鼎-1}
则天朝有鼎师者，瀛州博野人，有奇行。太平公主进，则天试之，以银瓮盛酒三斗，一举而饮尽。又曰：「臣能食酱。」即令以银缸盛酱一斗，鼎师以匙抄之，须臾即竭。则天欲与官，鼎曰：「情愿出家。」即与剃头。后则天之复辟也，鼎曰：「如来螺髻，菩萨宝首，若能修道，何必剃除。」遂长发。使张潜决一百，不废行动，亦无疮疾，时人莫测。《朝野佥载》三。

2. []{#唐轶九-神鼎-2}
神鼎师不肯剃头，食酱一。每巡门乞物，得麄布破衣亦着，得䌷锦罗绮亦着。于利贞师座前听，问贞师曰：「万物定否？」贞曰：「定。」鼎曰：「阇梨言若定，何因高岸为谷，深壑为陵；有死即生，有生即死；万物相纠，六道轮回？何得为定耶！」贞曰：「万物不定。」鼎曰：「若不定，何不唤天为地，唤地为天，唤月为星，唤星为月？何得为不定！」贞无以应之。时张文成见之，谓曰：「观法师即是菩萨行人也。」鼎曰：「菩萨得之不喜，失之不悲，打之不怒，骂之不嗔，此乃菩萨行人也。鼎今乞得即喜，不得即悲，打之即怒，骂之即嗔。以此论之，去菩萨远矣。」《朝野佥载》六。《宋高僧传》二九。

## 万　回

1. []{#唐轶九-万回-1}
万回师，阌乡人也，俗姓张氏。初，母祈于观音像而因娠回。回生而愚，八九岁乃能语，父母亦以豚犬畜之。年长，父令耕田。回耕田，直去不顾，口但连称平等。因耕一垄，耕数十里，遇沟坑乃止，其父怒而击之。回曰：「彼此总耕，何须异相？」乃止击而罢耕。回兄戍役于安西，音问隔绝，父母谓其死矣，日夕涕泣而忧思焉。回顾父母感念之甚，忽跪而言曰：「涕泣岂非忧兄耶！」父母且疑且信，曰：「然。」回曰：「详思我兄所要者，衣裘糗粮巾履之属，请悉备焉，某将往之。」忽一日，朝赍所备而往，夕返其家，告父母曰：「兄平善矣。」视之，乃兄迹也，一家异之。弘农抵安西，盖万余里，以其万里回，故号曰万回也。……后则天追入内，语事多验。时张易之大起第宅，万回常指曰：「将作。」人莫之悟。及易之伏诛，以其宅为将作监。常谓韦庶人及安乐公主曰：「三郎斫汝头。」韦庶人以中宗第三，恐帝生变，遂鸩之，不悟为玄宗所诛也。又睿宗在藩邸时，或游行人间，万回于聚落街衢中高声曰「天子来」，或曰「圣人来」，其处信宿间，睿宗必经过徘徊也。惠庄太子即睿宗第二子也。初。则天曾以示万回，万回曰：「此儿是西域大树精，养之宜兄弟。」后生申王。仪形瓌伟。善于饮啖。景龙中，时时出入。士庶贵贱，竞来礼拜。万回披锦袍，或笑骂，或击鼓，然后随事为验。太平公主为造宅于己宅之右。景云中，卒于此宅。临终大呼，遣求本乡河水，弟子徒侣觅无，万回曰：「堂前是河水。」众于堦下掘井，忽河水涌出，饮竟而终。此坊井水，至今甘美。《谭宾录》及《两京记》（《广记》九二）。

2. []{#唐轶九-万回-2}
万回师，阌乡人也。神用若不足，谓愚而痴，无所知，虽父母亦以豚犬畜之。……居常貌如愚痴，忽有先觉异见，惊人神异也。上在藩邸，或游行人间，万回于聚落街衢高声曰「天子来」，或曰「圣人来」。其处信宿间，上必经过徘徊也。安乐公主，上之季妹也，附会韦氏，热可炙手，道路惧焉。万回望其车骑，道唾曰：「血腥不可近也。」不旋踵而灭亡之祸及矣。上知万回非常人，内出二宫人，日夕侍奉，特𠡠于集贤院图形焉。《开天传信记》。《南部新书》壬。

3. []{#唐轶九-万回-3}
见崔玄暐[1](#唐轶九-崔玄暐-1)。

## 谢　祐

1. []{#唐轶九-谢祐-1}
见李明[1](#唐轶四-李明-1)。

## 独孤庄

1. []{#唐轶九-独孤庄-1}
周瀛州刺史独孤庄酷虐，有贼问不承，庄引前曰：「若健儿，一一具吐，放汝。」遂还巾带，贼并吐之。诸官以为必放，顷庄曰：「将我作具来。」乃一铁钩，长丈余，甚铦利，以绳挂于树间，谓贼曰：「汝不闻『健儿钩下死』？」令以胲钩之，遣壮士掣其绳，则钩出于脑矣。谓司法曰：「此法何似？」答曰：「吊民伐罪，深得其宜。」庄大笑。后庄左降施州刺史，染病，唯忆人肉。部下有奴婢死者，遣人割肋下肉食之。岁余卒。《朝野佥载》二。又《广记》二六七引。

## 弓嗣业　张嗣明

1. []{#唐轶九-弓嗣业-1} []{#唐轶九-张嗣明-1}
唐洛州司马弓嗣业、洛阳令张嗣明造大枷长六尺、阔四尺、厚五寸倚前，人莫之犯。后嗣明及嗣业资遣逆贼徐真北投突厥，事败，业等自著此枷，百姓快之也。《朝野佥载》（《广记》一二一）。

## 甘子布

1. []{#唐轶九-甘子布-1}
益州每岁进柑子，皆以纸裹之。他时长吏嫌纸不敬，代以细布。既而恐柑子为布所损，每怀忧惧。俄有御史甘子布使于蜀，驿使驰白长吏：「有御史甘子布至。」长吏以为推布裹柑子事，惧曰：「果为所推！」及子布到驿，长吏但叙以布裹柑子为敬。子布初不之知，久而方悟。闻者莫不大笑。子布好学有文章，名闻当代。《大唐新语》一三。又《御览》九六六、《广记》二四二引。

2. []{#唐轶九-甘子布-2}
周甘子布博学有才，年十七为左衞长史，不入五品。登封年病，以驴轝彊至岳下，天恩加两阶，合入五品，竟不能起。邻里亲戚来贺，衣冠不得，遂以绯袍覆其上，帖然而终。《朝野佥载》一。

## 路敬潜

1. []{#唐轶九-路敬潜-1}
怀州录事参军路敬潜遭綦连辉事，于新开推鞫，免死配流。后诉雪，授睦州遂安县令。前邑宰皆卒于官，潜欲不赴。其妻曰：「君若合死，新开之难早已无身，今得县令，岂非命乎？」遂至州，去县水路数百里上，寝堂两间有三殡坑，皆埋旧县令，潜命坊夫填之。有枭鸣于屏风，又鸣于承尘上，并不以为事。每与妻对食，有鼠数十头，或黄或白，或青或黑，以杖驱之，则抱杖而叫。自余妖怪，不可具言。至四考满，一无所失，选授衞令，除衞州司马。入为郎中，位至中书舍人。《朝野佥载》一。

2. []{#唐轶九-路敬潜-2}
见严识玄[1](#唐轶九-严识玄-1)。

## 严识玄

1. []{#唐轶九-严识玄-1}
严识玄为巩令，中书舍人路敬潜黜陟河南道，使还次巩。识玄自以初莅，复以敬潜使还，颇有慢色，虽郊迎之，才上马，弛镫揖鞭而已。敬潜怒，摄而案之，曰：「郊外远迎，故违明敕。马上高揖，深慢王人。礼律有违，恭倨无准。仰具之。」识玄拜伏流汗，乃舍之。后转魏州刺史，为魏令李怀让所辱。俄又俱为兵部郎中，既同曹局，亦难以为容。举朝以为深戒。《大唐新语》一一。

## 鱼保宗

1. []{#唐轶九-鱼保宗-1}
初，则天欲通知天下之事，有鱼保宗者，颇机巧，上书请置匦以受四方之书，则天悦而从之。徐敬业于广陵作逆，保宗曾与敬业造刀车之属，至是为人所发，伏诛。保宗父承晔自御史中丞坐贬义州司马。《封氏闻见记》四。《唐语林》五。

2. []{#唐轶九-鱼保宗-2}
唐鱼思咺有沈思，极巧。上欲造匦，召工匠，无人作得者。咺应制为之，甚合规矩，遂用之。无何，有人投匦言咺，云徐敬业在扬州反，咺为敬业作刀轮以冲阵，杀伤官军甚众。推问具承，诛之。为法自毙，乃至于此。《朝野佥载》（《广记》一二一）。

## 毛俊子

1. []{#唐轶九-毛俊子-1}
并州人毛俊诞一男，四岁，则天召入内试字。《千字文》皆能暗书，赐衣裳放还。人皆以为精魅所托，其后不知所终。《朝野佥载》五。

## 高叡妻

1. []{#唐轶九-高叡妻-1}
赵州刺史高叡妻秦氏，默啜贼破定州部，至赵州，长史已下开门纳贼。叡计无所出，与秦氏仰药而诈死。舁至啜所，良久，啜以金狮子带、紫袍示之，曰：「降我与尔官，不降即死。」叡视而无言，但顾其妇秦氏。秦氏曰：「受国恩，报在此今日。受贼一品，何足为荣！」俱合眼不语。经两日，贼知不可屈，乃杀之。《朝野佥载》（《广记》二七一）。

## 卢　献

1. []{#唐轶九-卢献-1}
见狄仁杰[32](#唐轶八-狄仁杰-32)。

## 卢献女

1. []{#唐轶九-卢献女-1}
文昌左丞卢献女第二，先适郑氏，其夫早亡，誓不再醮。姿容端秀，言辞甚高。姊夫羽林将军李思冲，姊亡之后，奏请续亲，许之，兄弟并不敢白。思冲择日备礼，贽币甚盛。执贽就宅，卢氏拒关，抗声詈曰：「老奴，我非汝匹也。」乃逾垣至所亲家截发。思冲奏之，敕不夺其志。后为尼，甚精进。《朝野佥载》三。

## 侯知一　张悰　高筠　张栖贞

1. []{#唐轶九-侯知一-1} []{#唐轶九-张悰-1} []{#唐轶九-高筠-1} []{#唐轶九-张栖贞-1}
周夏官侍郎侯知一年老，敕放致仕。上表不伏，于朝堂踊跃驰走，以示轻便。张悰丁忧，自请起复。吏部主事高筠母丧，亲戚为举哀，筠曰：「我不能作孝。」员外郎张栖贞被讼诈遭母忧，不肯起对。时台中为之语曰：「侯知一不伏致仕，张悰自请起复，高筠不肯作孝，张栖贞情愿遭忧。皆非名教中人，并是王化外物。」兽心人面，不其然乎！《朝野佥载》四。

## 朱前疑

1. []{#唐轶九-朱前疑-1}
朱前疑浅钝无识，容貌极丑。上书云「臣梦见陛下八百岁」，即授拾遗，俄迁郎中。出使回，又上书云「闻嵩山唱万岁声」，即赐绯鱼袋。未入五品，于绿衫上带之，朝野莫不怪笑。后契丹反，有敕京官出马一匹供军者，即酧五品。前疑买马纳讫，表索绯，上怒，批其状「即放归丘园」。愤恚而卒。《朝野佥载》四。

2. []{#唐轶九-朱前疑-2}
见武皇后[25](#唐轶一-武皇后-25)。

3. []{#唐轶九-朱前疑-3}
兵部郎中朱前疑貌丑，其妻有美色。天后时，洛中殖业坊西门酒家有婢，蓬头垢面，伛肩皤腹，寝恶之状，举世所无。而前疑大悦之，殆忘寝食。乃知前世言宿瘤蒙爱，信不虚也。《朝野佥载》五。

4. []{#唐轶九-朱前疑-4}
见张元一[1](#唐轶九-张元一-1)。

## 逯仁杰

1. []{#唐轶九-逯仁杰-1}
周有逯仁杰，河阳人。自地官令史出尚书，改天下帐式，颇甚繁细，法令滋章。每村立社官，仍置平直老三员，掌簿案，设锁钥，十羊九牧，人皆散逃。而宰相浅识，以为万代可行，授仁杰地官郎中。数年，百姓苦之，其法遂寝。《朝野佥载》四。

## 成敬奇

1. []{#唐轶九-成敬奇-1}
唐成敬奇有俊才。天册中，诣阙自陈，请日试文章三十道。则天乃命王勮试之，授校书郎。累拜监察大理正，与紫微令姚崇连亲。崇尝有疾，敬奇造宅省焉。对崇涕泪，怀中寘生雀数头，乃一一持出，请崇手执之而后释。祝云：「愿令公速愈也。」崇勉从之。既出，崇鄙其谀媚，谓子弟曰：「此泪从何而来？」自兹不复礼也。《御史台记》（《广记》二五九）。《大唐新语》九。又《广记》二三九引。

## 李师旦

1. []{#唐轶九-李师旦-1}
唐李师旦，新丰人也，任会稽尉。国忌日废务，饮酒唱歌杖人，为吏所讼。御史苏味道按之，俱不承引。味道厉而谓曰：「公为官，奈何不守法，而违犯若是！」将罪之。师旦请更问，乃叹曰：「饮酒法所不禁，况饮药酒耶？挽歌乃是哀思，挞人吏事缘急速，侍御何谴为？」味道曰：「此反白为黑汉。」不能绳之。《御史台记》（《广记》二五九）。

## 袁　琰

1. []{#唐轶九-袁琰-1}
周考功令史袁琰，国忌众人聚会，充录事勾当。遂判曰：「曹司繁閙，无时暂闲，不因国忌之辰，无以展其欢笑。」合坐嗤之。《朝野佥载》四。

## 韩令珪

1. []{#唐轶九-韩令珪-1}
周令史韩令珪耐羞耻，厚貌彊梁，王公贵人皆呼次第，平生未面亦彊干之。曾选，于陆元方下引铨。时舍人王勮夺情，与陆同厅而坐。珪佯惊曰：「未见王五。」勮便降阶悯然。令珪眉蹙刺，相慰而去。陆与王有旧，对面留住，问勮是谁，莫之识也。后吓人事败，于朝堂决杖，遥呼河内王曰：「大哥何不相救！」懿宗目之曰：「我不识汝。」催杖苦鞭，杖下取死。《朝野佥载》（《广记》二六三）。

2. []{#唐轶九-韩令珪-2}
景龙初，有韩令珪起自细微，好以行第呼朝士。寻坐罪，为姜武略所按，以枷锢之。乃谓：「姜五公名流，何故遽行此？」姜武略应云：「且抵承曹大，无烦唤姜五。」《唐语林》五。

## 张　衡

1. []{#唐轶九-张衡-1}
周张衡，令史出身，位至四品，加一阶，合入三品，已团甲。因退朝，路旁见蒸饼新熟，遂市其一，马上食之，被御史弹奏。则天降敕：「流外出身，不许入三品。」遂落甲。《朝野佥载》四。

## 孙彦高

1. []{#唐轶九-孙彦高-1}
文昌左丞孙彦高，无他识用，性惟顽愚，出为定州刺史。岁余，默啜贼至，围其郛郭，彦高却锁宅门，不敢诣听事，文案须征发者，于小牕内接入通判。仍简郭下精健，自援其家。贼既乘城，四面并入，彦高乃谓奴曰：「牢关门户，莫与钥匙。」其愚怯也皆此类。俄而陷没，刺史之宅先歼焉。《朝野佥载》（《通鉴考异》一一）。《朝野佥载》二所载稍略。

## 权龙襄

1. []{#唐轶九-权龙襄-1}
唐左衞将军权龙襄性褊急，常自矜能诗。通天年中，为沧州刺史，初到，乃为诗呈州官曰：「遥看沧州城，杨柳郁青青。中央一群汉，聚坐打杯觥。」诸公谢曰：「公有逸才。」襄曰：「不敢，趁韵而已。」又《秋日述怀》曰：「簷前飞七百，雪白后园彊。饱食房里侧，家粪集野蜋。」参军不晓，请释，襄曰：「鹞子簷前飞，直七百文。洗衫挂后园，干白如雪。饱食房中侧卧。家里便转，集得野泽蜣蜋。」谈者嗤之。皇太子宴，夏日赋诗：「严霜白浩浩，明月赤团团。」太子援笔为赞曰：「龙襄才子，秦州人士。明月昼耀，严霜夏起。如此诗章，趁韵而已。」襄以张易之事，出为容山府折冲。神龙中追入，乃上诗曰：「无事向容山，今日向东都。陛下敕进来，令作右金吾。」又为《喜雨》诗曰：「暗去也没雨，明来也没云。日头赫赤赤，地上丝氲氲。」为瀛州刺史日，新过岁，京中数人附书曰：「改年多感，敬想同之。」正新唤官人集，云：「有诏改年号为多感元年。」将书呈判司已下，众人大笑。龙襄复侧听，怪赦书来迟。高阳、博野两县竞地陈牒，龙襄乃判曰：「两县竞地，非州不裁。既是两县，于理无妨。付司。权龙襄示。」典曰：「比来长官判事，皆不著姓。」龙襄曰：「余人不解，若不著姓，知我是谁家浪驴也！」龙襄不知忌日，谓府史曰：「何名私忌？」对曰：「父母忌日请假，独坐房中不出。」襄至日，于房中静坐，有青狗突入，龙襄大怒，曰：「冲破我忌。」更陈牒，改作明朝好作忌日。谈者笑之。《朝野佥载》四。又《广记》二五八引。《唐诗纪事》八〇。　案：权龙襄，《唐诗纪事》作「权龙褒」。

## 孟　诜

1. []{#唐轶九-孟诜-1}
唐孟诜，平昌人也。父曜，明经擢第，拜学官。诜少敏悟，博闻多奇，举世无与比。进士擢第，解褐长乐尉。累迁凤阁舍人。时凤阁侍郎刘祎之卧疾，诜候问之，因留饭，以金椀贮酪，诜视之，惊曰：「此药金，非石中所出者。」祎之曰：「主上见赐，当非假金。」诜曰：「药金，仙方所资，不为假也。」祎之曰：「何以知之？」诜曰：「药金烧之，其上有五色气。」遽烧之，果然。祎之以闻。则天以其近臣，不当旁稽异术，左授台州司马。累迁同州刺史。每历官，多烦政，人吏殆不堪。薄其妻室，常曰：「妻室可烹之以啖客。」人多议之。《御史台记》（《广记》一九七）。

## 陆余庆

1. []{#唐轶九-陆余庆-1}
大足元年，则天尝引中书舍人陆余庆入，令草诏。余庆迟回至晚，竟不能裁一词，由是转左司郎中。《南部新书》壬。

2. []{#唐轶九-陆余庆-2}
尚书右丞陆余庆转洛州长史，其子嘲之曰：「陆余庆，笔头无力嘴头硬。一朝受词讼，十日判不竟。」送案褥下。余庆得而读之，曰：「必是那狗。」遂鞭之。《朝野佥载》二。

3. []{#唐轶九-陆余庆-3}
陆余庆为洛州长史，善论事而缪于决判，时嘲之曰：「说事即喙长三尺，判事则手重五斤。」《朝野佥载》（《云仙杂记》九、《绀珠集》三）。

## 裴　最

1. []{#唐轶九-裴最-1}
周挽郎裴最于天官试，问目曰：「山陵事毕，各还所司，供葬羽仪，若为处分？」最判曰：「大行皇帝，奉敕升遐，凡是羽仪，皆科官造。即宜贮纳，以待后需。」殿十选。《朝野佥载》（张本《说郛》二）。

## 沈子荣

1. []{#唐轶九-沈子荣-1}
周天官选人沈子荣诵判二百道，试日不下笔。人问之，荣曰：「无非命也。今日诵判，无一相当。有一道颇同，人名又别。」至来年选，判水硙，又不下笔。人问之，曰：「我诵水硙，乃是蓝田，今问富平，如何下笔。」闻者莫不抚掌焉。《朝野佥载》四。

## 李良弼

1. []{#唐轶九-李良弼-1}
周右拾遗李良弼自矜唇颊，好谈玄理，请使北蕃说骨笃禄。匈奴以木盘盛粪饲之，临以白刃，弼惧，食一盘并尽，乃放还。人讥之曰：「李拾遗，能拾突厥之遗。」出为真源令。秩满还瀛州，遇契丹贼孙万荣使何阿小取沧、瀛、冀、具。良弼谓鹿城令李怀璧曰：「『孙』者胡孙，即是狝猴，难可当也。『万』字者有『草』，即是『草中藏』。」劝怀璧降何阿小，授怀璧五品将军。阿小败，怀璧及良弼父子四人并为河内王武懿宗斩之。《朝野佥载》四。

## 李楷固

1. []{#唐轶九-李楷固-1}
天后时将军李楷固，契丹人也，善用索。李尽忠之败也，麻仁节、张玄遇等并被。将麞鹿狐兔走马遮截，放索之，百无一漏。鞍马上弄弓矢矛矟如飞仙。天后惜其材不杀，用以为将。稍贪财好色，出为潭州乔口镇守将，愤恚而卒。《朝野佥载》六。

## 阎知微

1. []{#唐轶九-阎知微-1}
见田归道[1](#唐轶九-田归道-1)。

2. []{#唐轶九-阎知微-2}
龙朔以来，人唱歌名《突厥盐》。后周圣历年中，差阎知微和匈奴，授三品春官尚书，送武延秀娶成默啜女，送金银器物、锦彩衣裳以为礼聘，不可胜纪。突厥翻动，汉使并没，立知微为可汗，《突厥盐》之应。《朝野佥载》一。

3. []{#唐轶九-阎知微-3}
周春官尚书阎知微庸琐驽怯，使入蕃，受默啜封为汉可汗。贼入恒、定，遣知微先往赵州招慰。将军陈令英等守城西面，知微谓令英曰：「陈将军何不早降下。可汗兵到然后降者，剪土无遗。」令英不答。知微城下连手踏歌，称「万岁乐」。令英曰：「尚书国家八座，受委非轻，翻为贼踏歌，无惭也？」知微仍唱曰：「万岁乐，万岁年，不自由，万岁乐。」时人鄙之。《朝野佥载》四。

4. []{#唐轶九-阎知微-4}
武后使阎知微与田归道使突厥，归道还云：「突厥叛。」知微争之。后乃令知微多持金帛，以武延秀往聘其女，突厥果留使者而入寇，尊知微与可汗等，以示华人，大破赵、定等州，自河以北骚然。朝廷以为知微卖国，乃族阎氏。知微不知，无何逃还，武后业已致戮，乃云其恶臣子所嫉，赐百官甘心焉。于是兵刃交下，非要职者，或不得其次云。《隋唐嘉话》下。

5. []{#唐轶九-阎知微-5}
麟德已来，百姓饮酒唱歌，曲终而不尽者号为「族盐」。后阎知微从突厥领贼破赵、定。后知微来，则天大怒，磔于西市。命百官射之，河内王武懿宗去七步，射三发，皆不中，其怯懦也如此。知微身上箭如猬毛，剉其骨肉，夷其九族，疏亲及不相识者皆斩之。小儿年七八岁，驱抱向西市，百姓哀之，掷饼果与者，相争夺以为戏笑。监刑御史不忍害，奏舍之。其「族盐」之言，于斯应也。《朝野佥载》一。又《广记》一六三引。

## 陈元光

1. []{#唐轶九-陈元光-1}
周岭南首领陈元光设客，令一袍袴行酒。光怒，令拽出，遂杀之。须臾烂煮以食客，后呈其二手，客惧，喉而吐。《朝野佥载》二。

## 陈承亲

1. []{#唐轶九-陈承亲-1}
周思州刺史陈承亲，岭南大首领也，专使子弟兵劫江。有一县令从安南来，承亲凭买二婢，令有难色。承亲每日重设邀屈，甚殷勤。送别江亭，即遣子弟兵寻复劫杀，尽取财物，将其妻及女至州。妻叩头求作婢，不许，亦缢杀之，取其女。前后官人家过亲，礼遇厚者，必随后劫杀，无人得免。《朝野佥载》二。

## 张柬之

1. []{#唐轶九-张柬之-1}
张柬之任青城县丞，已六十三矣，有善相者云：「后当位极人臣。」众莫之信。后应制策被落。则天怪中第人少，令于所落人中更拣，有司奏一人策好，缘书写不中程律，故退。则天览之，以为奇才，召入，问策中事，特异之，即收上第，拜王屋县尉。后至宰相，封汉阳王。《定命录》（《广记》二二一）。

2. []{#唐轶九-张柬之-2}
张柬之进士擢第，为清源丞，年且七十余。永昌初，勉复应制策。试毕，有传柬之考入下课者，柬之叹曰：「余之命也！」乃委归襄阳。时中书舍人刘允济重考，自下第升甲科，为天下第一，擢第，拜监察，累迁荆州长史。长安中，则天问狄仁杰曰：「朕要一好汉使，有乎？」仁杰对曰：「臣料陛下若求文章资历，则今之宰臣李峤、苏味道，亦足为之使矣。岂非文士龌龊，思大才用之，以成天下之务者乎？」则天悦曰：「此朕心也。」仁杰曰：「荆州长史张柬之，其人虽老，真宰相材也。且久不遇，若用之，必尽于国家。」则天乃召以为洛州司马。他日又求贤，仁杰曰：「臣前言张柬之，犹未用也。」则天曰：「已迁之矣。」仁杰曰：「臣荐之，请为相也。今为洛州司马，非用之也。」乃迁秋官侍郎。及姚崇将赴灵武，则天令举外司堪为宰相者，姚崇曰：「张柬之沉厚有谋，能断大事，且其人年老，陛下急用之。」登时召见，以为同凤阁鸾台平章事，年已八十矣。与桓彦范、敬晖、袁恕己、崔玄暐等诛讨二张，兴复社稷，忠冠千古，功格皇天云。《大唐新语》六。

3. []{#唐轶九-张柬之-3}
见李多祚[1](#唐轶九-李多祚-1)。

4. []{#唐轶九-张柬之-4}
见武三思[2](#唐轶八-武三思-2)。

5. []{#唐轶九-张柬之-5}
见上官仪[2](#唐轶七-上官仪-2)。

## 崔玄暐

1. []{#唐轶九-崔玄暐-1}
天后任酷吏罗织，位稍隆者日别妻子。博陵王崔玄暐，位望俱极，其母忧之曰：「汝可一迎万回，此僧宝志之流，可以观其举止祸福也。」及至，母垂泣作礼，兼施银匙筯一双。万回忽下阶，掷其匙筯于堂屋上，掉臂而去，一家谓为不祥。经日，令上屋取之，匙筯下得书一卷。观之，谶纬书也，遽令焚之。数日，有司忽即其家，大索图谶不获，得雪。时酷吏多令盗夜埋蛊遗谶于人家，经月，告密籍之。博陵微万回，则灭族矣。《酉阳杂俎》前集三。

2. []{#唐轶九-崔玄暐-2}
崔玄暐初封博陵王，身为益府长史，受封。令所司造辂，初成，有大风吹其盖倾折，识者以为不祥。无何，弟晕为云阳令，部人杀之雍州衙内。暐三从以上长流岭南。斯亦咎征之先见也。《朝野佥载》六。

## 桓彦范

1. []{#唐轶九-桓彦范-1}
扶阳王桓彦范少放诞，有大节，不饰细行。常与诸客游侠，饮于荒泽中。《广异记》（《广记》三七二）。

2. []{#唐轶九-桓彦范-2}
见武皇后[53](#唐轶一-武皇后-53)。

3. []{#唐轶九-桓彦范-3}
神龙初，桓彦范与张柬之等发北军入玄武门，斩张易之等，迁则天于上阳宫。柬之勒兵于景运门，将引诸武以诛之。彦范以大功既立，不欲多诛戮，遽解其缚。柬之固争，不果。既而权归三思，诸同谋者咸曰：「斩我项者，桓彦范也。」彦范曰：「主上畴昔为英王，素有明断，吾留诸武，使自致耳。今日事势既尔，乃上天之命，岂人事乎！」寻并流放，为三思所害，海内咸痛之。《大唐新语》五。《御史台记》（《通鉴考异》一二）。

4. []{#唐轶九-桓彦范-4}
中宗反正才月余，而武三思居中用事，皇后韦氏颇干朝政，如则天故事。桓彦范奏曰：「伏见陛下每临朝听政，皇后必施帷幔，坐于殿上，参闻政事。愚臣历选列辟，详求往代帝王有与妇人谋及政事者，无不破国亡家，倾朝继路。以阴干阳，违天也；以妇凌夫，违人也。违天不祥，违人不义。《书》称：『牝鸡之晨，唯家之索。』《易》曰：『无攸遂，在中馈。』言妇人不得干政也。伏愿陛下览古人之言，以苍生为念，不宜令皇后往正殿干外朝，专在中宫，聿修阴教，则坤仪式叙，鼎命维新矣。」疏奏不纳。又有故僧惠范、山人郑普思、叶静能等，并挟左道，出入宫禁。彦范等切谏，并不从。后彦范等反及祸。《大唐新语》二。

## 李多祚

1. []{#唐轶九-李多祚-1}
李多祚，靺鞨酋长也，少以军功历右羽林大将军，掌禁兵。神龙初，张柬之谓多祚曰：「将军在北门几年？」曰：「三十年。」柬之曰：「将军击鼓钟鼎食，贵宠当代，岂非大帝之恩。将军既感大帝殊泽，能有报乎？大帝之子见在东宫，易之兄弟欲危宗社。将军诚能报恩，正在今日。」多祚曰：「苟缘王室，惟相公所使，终不顾妻子性命。」因立盟誓，义形于色，遂与柬之定策诛易之等。以功封辽阳郡王，实八百户。后从节愍太子举兵，遇害，睿宗下诏追复本官。《大唐新语》五。《唐会要》七二。

## 李　湛

1. []{#唐轶九-李湛-1}
见张昌仪[3](#唐轶八-张昌仪-3)。

2. []{#唐轶九-李湛-2}
见武皇后[53](#唐轶一-武皇后-53)。

## 崔　浑

1. []{#唐轶九-崔浑-1}
见唐中宗[5](#唐轶二-唐中宗-5)。


## 目录

[**唐人轶事汇编卷十**](#bm00HP0000000000) 

[韦嗣立](#bm00HP000000002K)

[苏　瓌](#bm00HQ0000000000)

[萧至忠](#bm00HR0000000000)

[宗楚客](#bm00HS0000000000)

[韦　温](#bm00HT0000000000)

[崔　湜](#bm00HU0000000000)

[郑　愔](#bm00HV0000000000)

[祝钦明](#bm00I00000000000)

[崔敬嗣](#bm00I10000000000)

[窦怀贞](#bm00I20000000000)

[赵履温](#bm00I30000000000)

[李承嘉](#bm00I40000000000)

[裴　谈](#bm00I50000000000)

[杨务廉](#bm00I60000000000)

[姚绍之](#bm00I70000000000)

[杨慎交　武崇训](#bm00I80000000000)

[卢藏用](#bm00I90000000000)

[武平一](#bm00IA0000000000)

[刘知几](#bm00IB0000000000)

[崔　琬](#bm00IC0000000000)

[李福业　敬元礼](#bm00ID0000000000)

[李　详](#bm00IE0000000000)

[唐袭秀　冉祖雍](#bm00IF0000000000)

[麻　察](#bm00IG0000000000)

[范献忠](#bm00IH0000000000)

[魏传弓](#bm00II0000000000)

[宋务先](#bm00IJ0000000000)

[李景伯](#bm00IK0000000000)

[裴　漼](#bm00IL0000000000)

[周　憬](#bm00IM0000000000)

[宁嘉勗](#bm00IN0000000000)

[和元祐](#bm00IO0000000000)

[蒋钦緖](#bm00IP0000000000)

[李令质](#bm00IQ0000000000)

[张　汯](#bm00IR0000000000)

[尹思贞](#bm00IS0000000000)

[任正名](#bm00IT0000000000)

[张　沛](#bm00IU0000000000)

[陆大同](#bm00IV0000000000)

[韦景骏](#bm00J00000000000)

[唐九征](#bm00J10000000000)

[周仁轨](#bm00J20000000000)

[赵仁奖](#bm00J30000000000)

[袁守一](#bm00J40000000000)

[李行言](#bm00J50000000000)

[赵不器](#bm00J60000000000)

[赵冬曦](#bm00J70000000000)

[王希夷](#bm00J80000000000)

[梁载言](#bm00J90000000000)

[傅　岩](#bm00JA0000000000)

[赵谦光　贺遂涉](#bm00JB0000000000)

[柳　超](#bm00JC0000000000)

[卢崇道](#bm00JD0000000000)

[彭君卿](#bm00JE0000000000)

[魏知古](#bm00JF0000000000)

[李日知](#bm00JG0000000000)

[薛　登](#bm00JH0000000000)

[慕容珣](#bm00JI0000000000)

[柳　泽](#bm00JJ0000000000)

[辛替否](#bm00JK0000000000)

[敬昭道](#bm00JL0000000000)

[徐彦伯](#bm00JM0000000000)

[薛　稷](#bm00JN0000000000)

[狄光嗣](#bm00JO0000000000)

[王志愔](#bm00JP0000000000)

[司马承祯](#bm00JQ0000000000)

[许宣平](#bm00JR0000000000)

[史崇玄](#bm00JS0000000000)

[贺玄景](#bm00JT0000000000)

[李畬母](#bm00JU0000000000)

[符凤妻](#bm00JV0000000000)

[**唐人轶事汇编卷十一**](#bm00K00000000000) 

[姚　崇](#bm00K0000000002N)

[宋　璟](#bm00K30000000000)

[刘幽求](#bm00K50000000000)

[崔日用](#bm00K60000000000)

[崔日知](#bm00K70000000000)

[陆象先](#bm00K80000000000)

[张　说](#bm00K90000000000)

[卢怀慎](#bm00KD0000000000)

[源乾曜](#bm00KE0000000000)

[苏　颋](#bm00KF0000000000)

[张嘉贞](#bm00KH0000000000)

[张嘉祐](#bm00KI0000000000)

[萧　嵩](#bm00KJ0000000000)

[裴光庭](#bm00KK0000000000)

[裴耀卿](#bm00KL0000000000)

[张九龄](#bm00KM0000000000)

[钟绍京](#bm00KO0000000000)

[王　琚](#bm00KP0000000000)

[王毛仲](#bm00KQ0000000000)

[李宜得](#bm00KR0000000000)

[姜　皎](#bm00KS0000000000)

[姜　晦](#bm00KT0000000000)

[高力士](#bm00KU0000000000)

[薛　讷](#bm00KV0000000000)

[王　晙](#bm00L00000000000)

[张守珪](#bm00L10000000000)

[裴　旻](#bm00L20000000000)

[王君](#bm00L30000000000)

[宋青春　季广琛](#bm00L40000000000)

[李　杰](#bm00L50000000000)

[毕构　毕栩](#bm00L60000000000)

[卢从愿](#bm00L70000000000)

[倪若水](#bm00L80000000000)

[席　豫](#bm00L90000000000)

[崔　琳](#bm00LA0000000000)

[高仲舒](#bm00LB0000000000)

[崔　沔](#bm00LC0000000000)

[崔　均](#bm00LD0000000000)

[王　丘](#bm00LE0000000000)

[裴　宽](#bm00LF0000000000)

[苏　晋](#bm00LG0000000000)

[李　乂](#bm00LH0000000000)

[孙　逖](#bm00LI0000000000)

[李尚隐](#bm00LJ0000000000)

[崔隐甫](#bm00LK0000000000)

[李齐物](#bm00LL0000000000)

[徐安贞](#bm00LM0000000000)

[姜师度](#bm00LN0000000000)

[萧　炅](#bm00LO0000000000)

[郑　繇](#bm00LP0000000000)

[郑　审](#bm00LQ0000000000)

[任正理](#bm00LR0000000000)

[柳齐物](#bm00LS0000000000)

[柳范女](#bm00LT0000000000)

[刘巨麟](#bm00LU0000000000)

[段崇简](#bm00LV0000000000)

[敬　让](#bm00M00000000000)

[袁楚客](#bm00M10000000000)

[张方回](#bm00M20000000000)

[袁仁敬](#bm00M30000000000)

[崔　皎](#bm00M40000000000)

[韩　琬](#bm00M50000000000)

[元福庆](#bm00M60000000000)

[吕太一](#bm00M70000000000)

[陆南金](#bm00M80000000000)

[张瑝　张琇](#bm00M90000000000)

[王　旭](#bm00MA0000000000)

[李　嵩](#bm00MB0000000000)

[李全交](#bm00MC0000000000)

[王　怡](#bm00MD0000000000)

[严安之](#bm00ME0000000000)

[张孝嵩](#bm00MF0000000000)

[**唐人轶事汇编卷十二**](#bm00MG0000000000) 

[颜元孙](#bm00MG000000002N)

[尹知章](#bm00MH0000000000)

[徐　坚](#bm00MI0000000000)

[陆　坚](#bm00MJ0000000000)

[元行冲](#bm00MK0000000000)

[阳　峤](#bm00ML0000000000)

[康子元](#bm00MM0000000000)

[侯行果](#bm00MN0000000000)

[贾　曾](#bm00MO0000000000)

[薛令之](#bm00MP0000000000)

[王迥质](#bm00MQ0000000000)

[许景先](#bm00MR0000000000)

[韦述　孔至](#bm00MS0000000000)

[毋](#bm00MT0000000000)

[贺知章](#bm00MU0000000000)

[李　邕](#bm00MV0000000000)

[李　昂](#bm00N00000000000)

[王　翰](#bm00N10000000000)

[王　湾](#bm00N20000000000)

[王之涣](#bm00N30000000000)

[孟浩然](#bm00N40000000000)

[陈章甫](#bm00N50000000000)

[李　颀](#bm00N60000000000)

[崔　曙](#bm00N70000000000)

[祖　咏](#bm00N80000000000)

[崔　颢](#bm00N90000000000)

[王昌龄](#bm00NA0000000000)

[薛　据](#bm00NB0000000000)

[张　諲](#bm00NC0000000000)

[尉迟匡](#bm00ND0000000000)

[任之良](#bm00NE0000000000)

[史　青](#bm00NF0000000000)

[常敬忠](#bm00NG0000000000)

[员　俶](#bm00NH0000000000)

[韩襄客](#bm00NI0000000000)

[张　旭](#bm00NJ0000000000)

[萧　诚](#bm00NK0000000000)

[吴道玄](#bm00NL0000000000)

[翟　琰](#bm00NN0000000000)

[张　藏](#bm00NO0000000000)

[李思训](#bm00NP0000000000)

[李昭道](#bm00NQ0000000000)

[冯绍正](#bm00NR0000000000)

[韦无忝](#bm00NS0000000000)

[张　萱](#bm00NT0000000000)

[杨惠之](#bm00NU0000000000)

[陈　闳](#bm00NV0000000000)

[苏灵芝](#bm00O00000000000)

[李龟年](#bm00O10000000000)

[李　謩](#bm00O20000000000)

[段　师](#bm00O30000000000)

[孙处秀](#bm00O40000000000)

[念　奴](#bm00O50000000000)

[尹永新](#bm00O60000000000)

[卢　鸿](#bm00O70000000000)

[白履忠](#bm00O80000000000)

[李含光](#bm00O90000000000)

[郭　休](#bm00OA0000000000)

[陶　岘](#bm00OB0000000000)

[焦　遂](#bm00OC0000000000)

[元　恺](#bm00OD0000000000)

[赵　蕤](#bm00OE0000000000)

[李　筌](#bm00OF0000000000)

[张　果](#bm00OG0000000000)

[叶法善](#bm00OH0000000000)

[邢和璞](#bm00OI0000000000)

[姜　抚](#bm00OJ0000000000)

[张　氲](#bm00OK0000000000)

[裴翛然](#bm00OL0000000000)

[师夜光](#bm00OM0000000000)

[一　行](#bm00ON0000000000)

[泓　师](#bm00OP0000000000)

[无　畏](#bm00OQ0000000000)

[义　福](#bm00OR0000000000)

[马待封](#bm00OS0000000000)

[周　广](#bm00OT0000000000)

[宋单父](#bm00OU0000000000)

[王元宝](#bm00OV0000000000)

[李　载](#bm00P00000000000)

[王逸客](#bm00P10000000000)

[郑　昈](#bm00P20000000000)

[邢　璹](#bm00P30000000000)

[李　虚](#bm00P40000000000)

[元彦冲　梁升卿](#bm00P50000000000)

[李令问](#bm00P60000000000)

[魏光乘](#bm00P70000000000)

[邵景　韦铿](#bm00P80000000000)

[张敬忠　王上客](#bm00P90000000000)

[李谨度](#bm00PA0000000000)

[康](#bm00PB0000000000)

[卢廙　李畬](#bm00PC0000000000)

[冯光震](#bm00PD0000000000)

[杨光远](#bm00PE0000000000)

[王　熊](#bm00PF0000000000)

[崔　恪](#bm00PG0000000000)

[杜　丰](#bm00PH0000000000)

[**唐人轶事汇编卷十三**](#bm00PI0000000000) 

[李林甫](#bm00PI000000002N)

[李适之](#bm00PL0000000000)

[陈希烈](#bm00PM0000000000)

[杨国忠](#bm00PN0000000000)

[韩国夫人](#bm00PP0000000000)

[虢国夫人](#bm00PQ0000000000)

[秦国夫人](#bm00PR0000000000)

[韦见素](#bm00PS0000000000)

[王　𫟹](#bm00PT0000000000)

[杨慎矜](#bm00PU0000000000)

[高仙芝](#bm00PV0000000000)

[封常清](#bm00Q00000000000)

[哥舒翰](#bm00Q10000000000)

[张　均](#bm00Q20000000000)

[张　垍](#bm00Q30000000000)

[韦　陟](#bm00Q40000000000)

[韦　斌](#bm00Q50000000000)

[吉　温](#bm00Q60000000000)

[罗希奭](#bm00Q70000000000)

[郗　昂](#bm00Q80000000000)

[达奚珣](#bm00Q90000000000)

[卢　绚](#bm00QA0000000000)

[张齐丘](#bm00QB0000000000)

[鲜于仲通](#bm00QC0000000000)

[鲜于叔明](#bm00QD0000000000)

[卢　奂](#bm00QE0000000000)

[许诫言](#bm00QF0000000000)

[李　稹](#bm00QG0000000000)

[王守和](#bm00QH0000000000)

[熊　曜](#bm00QI0000000000)

[元德秀](#bm00QJ0000000000)

[张　彖](#bm00QK0000000000)

[刘　洪](#bm00QL0000000000)

[周　皓](#bm00QM0000000000)

[裴士淹](#bm00QN0000000000)

[张介然](#bm00QO0000000000)

[卢　奕](#bm00QP0000000000)

[权　臯](#bm00QQ0000000000)

[赵　骅](#bm00QR0000000000)

[贺兰进明](#bm00QS0000000000)

[柳　芳](#bm00QT0000000000)

[刘　迅](#bm00QU0000000000)

[丘　为](#bm00QV0000000000)

[高　适](#bm00R00000000000)

[王　维](#bm00R10000000000)

[**唐人轶事汇编卷十四**](#bm00R30000000000) 

[李　白（附子伯禽）](#bm00R3000000002N)

[杜　甫](#bm00R60000000000)

[郑　虔](#bm00R70000000000)

[萧颖士](#bm00R80000000000)

[邹象先](#bm00RA0000000000)

[李　华](#bm00RB0000000000)

[刘方平](#bm00RC0000000000)

[张南史](#bm00RD0000000000)

[范　液](#bm00RE0000000000)

[王严光](#bm00RF0000000000)

[张　陟](#bm00RG0000000000)

[乔　潭](#bm00RH0000000000)

[张　倚](#bm00RI0000000000)

[张　𦈎](#bm00RJ0000000000)

[牛应贞](#bm00RK0000000000)

[怀　素](#bm00RL0000000000)

[李阳冰](#bm00RM0000000000)

[韩　干](#bm00RN0000000000)

[卢棱伽](#bm00RO0000000000)

[毕　宏](#bm00RP0000000000)

[韦　青](#bm00RQ0000000000)

[许云封](#bm00RR0000000000)

[黄幡绰](#bm00RS0000000000)

[王积薪](#bm00RT0000000000)

[鉴　真](#bm00RU0000000000)

[王　旻](#bm00RV0000000000)

[李遐周](#bm00S00000000000)

[孙甑生](#bm00S10000000000)

[崔　绰](#bm00S20000000000)

[宋昌藻](#bm00S30000000000)

[颜杲卿](#bm00S40000000000)

[张巡　许远　雷万春　南霁云](#bm00S50000000000)

[安禄山](#bm00S60000000000)

[史思明](#bm00SA0000000000)

[史朝兴](#bm00SB0000000000)

[张通儒](#bm00SC0000000000)

[**唐人轶事汇编卷十五**](#bm00SD0000000000) 

[房　琯](#bm00SD000000002N)

[崔　圆](#bm00SE0000000000)

[裴　冕](#bm00SF0000000000)

[崔　涣](#bm00SG0000000000)

[张　镐](#bm00SH0000000000)

[苗晋卿](#bm00SI0000000000)

[吕　諲](#bm00SJ0000000000)

[裴遵庆](#bm00SK0000000000)

[李　揆](#bm00SL0000000000)

[第五琦](#bm00SM0000000000)

[李　泌](#bm00SN0000000000)

[郭子仪](#bm00SS0000000000)

[郭幼明](#bm00SV0000000000)

[李光弼](#bm00T00000000000)

[李钦瑶](#bm00T10000000000)

[来　瑱](#bm00T20000000000)

[李嗣业](#bm00T30000000000)

[马　璘](#bm00T40000000000)

[白孝德](#bm00T50000000000)

[田神功](#bm00T60000000000)

[李辅国](#bm00T70000000000)

[崔光远](#bm00T80000000000)

[崔　器](#bm00T90000000000)

[李峘　李岘](#bm00TA0000000000)

[尚　衡](#bm00TB0000000000)

[邓景山](#bm00TC0000000000)

[严　武](#bm00TD0000000000)

[左　震](#bm00TE0000000000)

[李　惇](#bm00TF0000000000)

[李知远](#bm00TG0000000000)

[贾　至](#bm00TH0000000000)

[李之芳](#bm00TI0000000000)

[元　结](#bm00TJ0000000000)

[李　翰](#bm00TK0000000000)

[张　谓](#bm00TL0000000000)

[魏　颢](#bm00TM0000000000)

[薛　胜](#bm00TN0000000000)

[张志和](#bm00TO0000000000)

[韩仲卿](#bm00TP0000000000)

[明　瓒](#bm00TQ0000000000)

[侯四娘](#bm00TR0000000000)

[张詧妻孟氏](#bm00TS0000000000)

[**唐人轶事汇编卷十六**](#bm00TT0000000000) 

[元　载](#bm00TT000000002N)

[元伯和](#bm00TV0000000000)

[王](#bm00U00000000000)

[杜鸿渐](#bm00U10000000000)

[杨　绾](#bm00U20000000000)

[常　衮](#bm00U30000000000)

[刘　晏](#bm00U40000000000)

[鱼朝恩](#bm00U50000000000)

[吴　凑](#bm00U60000000000)

[郭　暧](#bm00U70000000000)

[郭　钊](#bm00U80000000000)

[黎　干](#bm00U90000000000)

[李　勉](#bm00UA0000000000)

[李栖筠](#bm00UC0000000000)

[李　廙](#bm00UD0000000000)

[裴　谞](#bm00UE0000000000)

[李季卿](#bm00UF0000000000)

[归崇敬](#bm00UG0000000000)

[赵　涓](#bm00UH0000000000)

[相里造](#bm00UI0000000000)

[郑云逵](#bm00UJ0000000000)

[程　皓](#bm00UK0000000000)

[张　参](#bm00UL0000000000)

[柳　并](#bm00UM0000000000)

[裴　枢](#bm00UN0000000000)

[韩　会](#bm00UO0000000000)

[崔　瓘](#bm00UP0000000000)

[陈少游](#bm00UQ0000000000)

[路嗣恭](#bm00UR0000000000)

[袁　傪](#bm00US0000000000)

[薛兼训](#bm00UT0000000000)

[裴澥　裴充](#bm00UU0000000000)

[阎伯玙](#bm00UV0000000000)

[崔　昭](#bm00V00000000000)

[侯　彝](#bm00V10000000000)

[王栖曜](#bm00V20000000000)

[仆固怀恩](#bm00V30000000000)

[田承嗣](#bm00V40000000000)

[薛　嵩](#bm00V50000000000)

[李抱真](#bm00V60000000000)

[李正己](#bm00V70000000000)

[刘长卿](#bm00V80000000000)

[苏　涣](#bm00V90000000000)

[独孤及](#bm00VA0000000000)

[钱　起](#bm00VB0000000000)

[郎士元](#bm00VC0000000000)

[卢　纶](#bm00VD0000000000)

[韩　翃](#bm00VE0000000000)

[耿　𣲗](#bm00VF0000000000)

[柳中庸](#bm00VG0000000000)

[严　维](#bm00VH0000000000)

[李　益](#bm00VI0000000000)

[李　端](#bm00VJ0000000000)

[韦应物](#bm00VK0000000000)

[陆　羽](#bm00VL0000000000)

[章八元](#bm00VM0000000000)

[李　冶](#bm00VN0000000000)

[张　登](#bm00VO0000000000)

[陆　海](#bm00VP0000000000)

[张叔良](#bm00VQ0000000000)

[杨志坚](#bm00VR0000000000)

[韩　昆](#bm00VS0000000000)

[黎　逢](#bm00VT0000000000)

[皎　然](#bm00VU0000000000)

[灵　澈](#bm00VV0000000000)

[灵　一](#bm01000000000000)

[道　标](#bm01010000000000)

[张　璪](#bm01020000000000)

[李　衮](#bm01030000000000)

[尉迟青](#bm01040000000000)

[李　琬](#bm01050000000000)

[张红红](#bm01060000000000)

[郑　宥](#bm01070000000000)

[郑　损](#bm01080000000000)

[元沛妻刘氏](#bm01090000000000)

[邹待征妻薄氏](#bm010A0000000000)

[郇　谟](#bm010B0000000000)

[桑道茂](#bm010C0000000000)

[王栖岩](#bm010D0000000000)

[道　一](#bm010E0000000000)

[法　钦](#bm010F0000000000)

[玄　览](#bm010G0000000000)

[彦　范](#bm010H0000000000)

[**唐人轶事汇编卷十七**](#bm010I0000000000) 

[崔祐甫](#bm010I000000002N)

[杨　炎](#bm010J0000000000)

[张　镒](#bm010L0000000000)

[卢　杞](#bm010M0000000000)

[关　播](#bm010N0000000000)

[姜公辅](#bm010O0000000000)

[张延赏](#bm010P0000000000)

[崔　造](#bm010Q0000000000)

[齐　映](#bm010R0000000000)

[柳　浑](#bm010S0000000000)

[董　晋](#bm010T0000000000)

[陆　贽](#bm010U0000000000)

[窦　参](#bm010V0000000000)

[窦　申](#bm01100000000000)

[赵　憬](#bm01110000000000)

[卢　迈](#bm01120000000000)

[崔　损](#bm01130000000000)

[赵宗儒](#bm01140000000000)

[贾　耽](#bm01150000000000)

[杜　佑](#bm01160000000000)

[郑珣瑜](#bm01170000000000)

[高　郢](#bm01180000000000)

[李　晟](#bm01190000000000)

[马　燧](#bm011A0000000000)

[马　畅](#bm011C0000000000)

[浑　瑊](#bm011D0000000000)

[窦文场](#bm011E0000000000)

[霍仙鸣](#bm011F0000000000)

[裴延龄](#bm011G0000000000)

[韦渠牟](#bm011H0000000000)

[李齐运](#bm011I0000000000)

[薛　邕](#bm011J0000000000)

[包　佶](#bm011K0000000000)

[李　巽](#bm011L0000000000)

[于　邵](#bm011M0000000000)

[崔元翰](#bm011N0000000000)

[吕　渭](#bm011O0000000000)

[刘太真](#bm011P0000000000)

[李　纾](#bm011Q0000000000)

[韦　伦](#bm011R0000000000)

[韦夏卿](#bm011S0000000000)

[薛之舆](#bm011T0000000000)

[贾隐林](#bm011U0000000000)

[崔　枢](#bm011V0000000000)

[阳　城](#bm01200000000000)

[萧　昕](#bm01210000000000)

[杨　凭](#bm01220000000000)

[穆　宁](#bm01230000000000)

[穆赞　穆质　穆员　穆赏](#bm01240000000000)

[窦　常](#bm01250000000000)

[窦　群](#bm01260000000000)

[张　蒙](#bm01270000000000)

[令狐峘](#bm01280000000000)

[田　敦](#bm01290000000000)

[张　荐](#bm012A0000000000)

[奚　陟](#bm012B0000000000)

[熊执易](#bm012C0000000000)

[萧　存](#bm012D0000000000)

[李直方](#bm012E0000000000)

[骆　浚](#bm012F0000000000)

[陈　谏](#bm012G0000000000)

[史　牟](#bm012H0000000000)

[潘炎　潘孟阳](#bm012I0000000000)

[李　汶](#bm012J0000000000)

[徐弘毅](#bm012K0000000000)

[吴通微　吴通玄](#bm012L0000000000)

[柳　登](#bm012M0000000000)

[柳　冕](#bm012N0000000000)

[归　登](#bm012O0000000000)

[姚　况](#bm012P0000000000)

[张万福](#bm012Q0000000000)

[韩　滉](#bm012R0000000000)

[韩　皋](#bm012T0000000000)

[韦　聿](#bm012U0000000000)

[韦　皋](#bm012V0000000000)

[张建封](#bm01310000000000)

[王　锷](#bm01320000000000)

[刘玄佐](#bm01330000000000)

[严　震](#bm01340000000000)

[杜　亚](#bm01350000000000)

[李昌巙](#bm01360000000000)

[于　頔](#bm01370000000000)

[郑　元](#bm01380000000000)

[李景略](#bm01390000000000)

[任迪简](#bm013A0000000000)

[卢　群](#bm013B0000000000)

[陆长源](#bm013C0000000000)

[姚南仲　曹文洽](#bm013D0000000000)

[张茂昭](#bm013E0000000000)

[刘　澭](#bm013F0000000000)

[马　勋](#bm013G0000000000)

[伊慎　李长荣](#bm013H0000000000)

[裴　肃](#bm013I0000000000)

[李惠登](#bm013J0000000000)

[李　舟](#bm013K0000000000)

[李　丹](#bm013L0000000000)

[罗　向](#bm013M0000000000)

[阎　采](#bm013N0000000000)

[庾　倬](#bm013O0000000000)

[张　造](#bm013P0000000000)

[**唐人轶事汇编卷十八**](#bm013Q0000000000) 

[段秀实](#bm013Q000000002N)

[颜真卿](#bm013R0000000000)

[朱　泚](#bm013T0000000000)

[张光晟](#bm013U0000000000)

[源　休](#bm013V0000000000)

[乔　琳](#bm01400000000000)

[彭　偃](#bm01410000000000)

[朱　滔](#bm01420000000000)

[李希烈](#bm01430000000000)

[张忠志](#bm01440000000000)

[王士真](#bm01450000000000)

[李师古](#bm01460000000000)

[李怀光](#bm01470000000000)

[顾　况](#bm01480000000000)

[戴叔伦](#bm014A0000000000)

[戎　昱](#bm014B0000000000)

[梁　肃](#bm014C0000000000)

[符　载](#bm014D0000000000)

[杨　衡](#bm014E0000000000)

[崔　郊](#bm014F0000000000)

[李　观](#bm014G0000000000)

[于公异](#bm014H0000000000)

[严巨川](#bm014I0000000000)

[欧阳詹](#bm014J0000000000)

[姚　岘](#bm014K0000000000)

[崔　护](#bm014L0000000000)

[崔　膺](#bm014M0000000000)

[刘　商](#bm014N0000000000)

[苑](#bm014O0000000000)

[刘言史](#bm014P0000000000)

[于良史](#bm014Q0000000000)

[覃正夫](#bm014R0000000000)

[胡令能](#bm014S0000000000)

[高　定](#bm014T0000000000)

[独孤绶](#bm014U0000000000)

[薛　展](#bm014V0000000000)

[李　俊](#bm01500000000000)

[李　棱](#bm01510000000000)

[牛锡庶](#bm01520000000000)

[裴次元](#bm01530000000000)

[包　谊](#bm01540000000000)

[罗　玠](#bm01550000000000)

[尹　枢](#bm01560000000000)

[林藻　林蕴](#bm01570000000000)

[彭　伉](#bm01580000000000)

[湛　贲](#bm01590000000000)

[房次卿](#bm015A0000000000)

[陈通方](#bm015B0000000000)

[李挚　李行敏](#bm015C0000000000)

[独孤申叔　蔡南史](#bm015D0000000000)

[张　汾](#bm015E0000000000)

[宋　济](#bm015F0000000000)

[曹　著](#bm015G0000000000)

[乔　彝](#bm015H0000000000)

[周　存](#bm015I0000000000)

[苗粲　苗缵](#bm015J0000000000)

[苗　躭](#bm015K0000000000)

[裴　冀](#bm015L0000000000)

[戴　嵩](#bm015M0000000000)

[周　昉](#bm015N0000000000)

[边　鸾](#bm015O0000000000)

[王　默](#bm015P0000000000)

[王　洽](#bm015Q0000000000)

[陈　谭](#bm015R0000000000)

[王　宰](#bm015S0000000000)

[辛　澄](#bm015T0000000000)

[梁　广](#bm015U0000000000)

[康昆仑](#bm015V0000000000)

[宋　沇](#bm01600000000000)

[裴　说](#bm01610000000000)

[王彦伯](#bm01620000000000)

[宋　清](#bm01630000000000)

[李幼清](#bm01640000000000)

[冯　燕](#bm01650000000000)

[张　芬](#bm01660000000000)

[汪　节](#bm01670000000000)

[贾　笼](#bm01680000000000)

[葫芦生](#bm01690000000000)

[庞　蕴](#bm016A0000000000)

[僧　些](#bm016B0000000000)

[灵　鉴](#bm016C0000000000)

[李日月母](#bm016D0000000000)

[窦桂娘](#bm016E0000000000)

[房孺复妻崔氏](#bm016F0000000000)

[崔慎思妇](#bm016G0000000000)

[高彦昭女](#bm016H0000000000)

[崔宁女](#bm016I0000000000)

[崔　阡](#bm016J0000000000)

[何儒亮　赵需](#bm016K0000000000)

[常　愿](#bm016L0000000000)

[李　佐](#bm016M0000000000)

[**唐人轶事汇编卷十九**](#bm016N0000000000) 

[王叔文](#bm016N000000002O)

[韦执谊](#bm016O0000000000)

[杜黄裳](#bm016P0000000000)

[郑余庆](#bm016Q0000000000)

[郑　絪](#bm016R0000000000)

[李吉甫](#bm016S0000000000)

[裴　垍](#bm016T0000000000)

[李　藩](#bm016U0000000000)

[权德舆](#bm016V0000000000)

[李　绛](#bm01700000000000)

[韦贯之](#bm01710000000000)

[武元衡](#bm01720000000000)

[裴　度](#bm01730000000000)

[李逢吉](#bm01770000000000)

[崔　群](#bm01780000000000)

[李夷简](#bm01790000000000)

[袁　滋](#bm017A0000000000)

[高崇文](#bm017B0000000000)

[李　愬](#bm017C0000000000)

[李　听](#bm017D0000000000)

[李　祐](#bm017E0000000000)

[李光颜](#bm017F0000000000)

[乌重胤](#bm017G0000000000)

[吐突承璀](#bm017H0000000000)

[卫次公](#bm017I0000000000)

[杜　兼](#bm017J0000000000)

[杜　羔](#bm017K0000000000)

[蒋　乂](#bm017L0000000000)

[卢　坦](#bm017M0000000000)

[吕元膺](#bm017N0000000000)

[张正甫](#bm017O0000000000)

[孔　戣](#bm017P0000000000)

[崔倕　崔郸](#bm017Q0000000000)

[崔　邠](#bm017R0000000000)

[崔　郾](#bm017S0000000000)

[柳公绰](#bm017T0000000000)

[刘伯刍](#bm017U0000000000)

[孟　简](#bm017V0000000000)

[许孟容](#bm01800000000000)

[杨于陵](#bm01810000000000)

[郗士美](#bm01820000000000)

[李　逊](#bm01830000000000)

[李　建](#bm01840000000000)

[王仲舒](#bm01850000000000)

[马　逢](#bm01860000000000)

[胡　证](#bm01870000000000)

[裴　佶](#bm01880000000000)

[裴　武](#bm01890000000000)

[王源中](#bm018A0000000000)

[庾承宣](#bm018B0000000000)

[王　潜](#bm018C0000000000)

[刘宗经](#bm018D0000000000)

[李　约](#bm018E0000000000)

[张仲方](#bm018F0000000000)

[周　愿](#bm018G0000000000)

[独孤郁](#bm018H0000000000)

[韦　𫖮](#bm018I0000000000)

[贾直言](#bm018J0000000000)

[萧　祐](#bm018K0000000000)

[杨归厚](#bm018L0000000000)

[韦干度](#bm018M0000000000)

[袁德师](#bm018N0000000000)

[刘敦儒　李道枢](#bm018O0000000000)

[韩　弘](#bm018P0000000000)

[韩公武](#bm018Q0000000000)

[王　播](#bm018R0000000000)

[潘　华](#bm018S0000000000)

[马　摠](#bm018T0000000000)

[范希朝](#bm018U0000000000)

[阎济美](#bm018V0000000000)

[韦　丹](#bm01900000000000)

[卢　昂](#bm01910000000000)

[崔　清](#bm01920000000000)

[裴　均](#bm01930000000000)

[裴弘泰](#bm01940000000000)

[张　聿](#bm01950000000000)

[郝　玼](#bm01960000000000)

[胡　淛](#bm01970000000000)

[杨元卿](#bm01980000000000)

[李进贤](#bm01990000000000)

[李　锜](#bm019A0000000000)

[杜　秋](#bm019B0000000000)

[李　铦](#bm019C0000000000)

[刘　辟](#bm019D0000000000)

[吴元济](#bm019E0000000000)

[李师道](#bm019F0000000000)

[返回总目录](#bm00000000000000)

# 唐人轶事汇编卷十

## 韦嗣立

1. []{#唐轶十-韦嗣立-1}
韦承庆，长寿年中，与弟嗣立相代为凤阁舍人。长安三年，承庆又代嗣立为天官侍郎，顷之，又代为黄门侍郎，四职相代。时人曰：「大郎罢相，二郎拜相。」中宗授嗣立黄门侍郎，制曰：「芝兰并秀，见谢、石之阶庭；骐骥齐驱，有刘、山之昆季。」《广卓异记》一五。《南部新书》戊。《干子》（《绀珠集》七）。《唐诗纪事》一一。

2. []{#唐轶十-韦嗣立-2}
见崔湜[4](#唐轶十-崔湜-4)。

3. []{#唐轶十-韦嗣立-3}
兵部尚书韦嗣立，景龙中中宗与韦后幸其庄，封嗣立为逍遥公，又改其居凤凰原为清虚原，鹦鹉谷为幽栖谷。史部南院旧无选人坐，韦嗣立尚书之为吏部，始奏请有司供床褥，自后因为故事。《隋唐嘉话》下。《唐语林》五。

4. []{#唐轶十-韦嗣立-4}
嗣立庄在骊山鹦鹉谷，中宗幸之。嗣立献食百轝，及木器藤盘等物。上封为逍遥公，谷为逍遥谷，原为逍遥原。中宗留诗，从臣属和，嗣立并镌于石，请张说为之序，薛稷书之。《唐诗纪事》一一。

5. []{#唐轶十-韦嗣立-5}
开元中，嗣立自汤井还都，经其龙门北溪别业，忽怀骊山之胜，尝有诗云：……时张说、崔泰之、崔日知在东都，皆和焉。先一日太平公主、上官昭容题诗数篇，故张说诗云：「舞凤迎公主，雕龙赋婕妤。」《唐诗纪事》一一。

## 苏　瓌

1. []{#唐轶十-苏瓌-1}
景龙末，朝纲失叙，风教既替，公卿大臣初拜命者，例许献食，号为「烧尾」。时苏瓌拜仆射，独不献食。后因侍䜩，宗晋卿谓瓌曰：「拜仆射竟不烧尾，岂不喜乎？」中宗默然。瓌奏曰：「臣闻宰相主调阴阳，代天理物。今粒食涌贵，百姓不足，臣见宿衞兵至有三日不得食者。臣愚不称职，所以不敢烧尾耳。」晋卿无以对。《大唐新语》三。《谭宾录》（《广记》一八七）。《唐会要》五一。

2. []{#唐轶十-苏瓌-2}
中宗暴崩，秘不发丧。韦庶人亲总庶政，召宰相韦巨源等一十一人入禁中会议，遗诏令韦庶人辅少主知政事，授相王太尉，参谋辅政。宗楚客谓韦温曰：「今皇太后临朝，宜停相王辅政。且太后于诸王居嫂叔之地，难为仪注，是诏理全不可。」苏瓌独正色拒之，谓楚客等曰：「遗诏是先帝意，安可更改！」楚客、温等大怒，遂削相王辅政语，乃宣行之。《大唐新语》三。《唐会要》五一。

3. []{#唐轶十-苏瓌-3}
见苏颋[5](#唐轶十一-苏颋-5)。

## 萧至忠

1. []{#唐轶十-萧至忠-1}
李承嘉为御史大夫，谓诸御史曰：「公等奏事，须报承嘉知；不然，无妄闻也。」诸御史悉不禀之。承嘉厉而复言。监察萧至忠徐进曰：「御史，人君耳目，俱握雄权，岂有奏事先咨大夫，台无此例。设弹中丞、大夫，岂得奉咨耶？」承嘉无以对。《大唐新语》四。《唐会要》六一。

2. []{#唐轶十-萧至忠-2}
睿宗皇帝即位，悼太子殒身殉难，下诏曰：「曾氏之孝也，慈亲惑于疑听；赵虏之族也，明帝哀而望思。历考前闻，率由旧典。太子，大行之子，元良守器，往罗搆间，困于谗嫉，莫顾𫓧钺，轻盗甲兵，有此诛夷，无不愤惋。今四凶灭服，十起何追，方申赤晕之冤，以抒黄泉之痛。可赠皇太子谥曰节愍。」先是宗楚客、纪处讷、冉祖雍等奏言：「相王及太平公主与太子同谋，请收付狱。」中宗命御史中丞萧至忠鞫之，至忠泣而奏曰：「陛下富有四海，贵为天子，岂不能保持一弟一妹，受人罗织。宗社存亡，实在于此。臣虽至愚，窃为陛下不取。《汉书》云：『一尺布，尚可缝；一斗粟，尚可舂；兄弟二人不相容。』愿陛下详之。且往者则天欲立相王为太子，相王累日不食，请迎陛下。固让之诚，天下传说。」且明祖雍所奏，咸是搆虚。中宗纳其言，乃止。十起未详。《大唐新语》五。《唐会要》六二。

3. []{#唐轶十-萧至忠-3}
姜皎荐源乾曜，玄宗见之，骤拜为相，谓左右曰：「此人仪形庄肃，似萧至忠，朕故用之。」左右对曰：「至忠以犯逆死，陛下何故比之？」玄宗曰：「我为社稷计，所以诛之。然其人信美才也。」至忠尝与友人期街中，俄而雪下，人或止之，至忠曰：「焉有与人期，畏雪不去？」遂命驾径往，立于雪中，深尺余，期者方至。及登廊庙，居乱后邪臣之间，不失其正。出为晋州刺史，甚有异绩。晚徒失职，为太平公主所引，与之图事，以及于祸害。《大唐新语》六。参见唐玄宗[56](#唐轶二-唐玄宗-56)。

## 宗楚客

1. []{#唐轶十-宗楚客-1}
天后内史宗楚客性谄佞。时薛师有嫪毐之宠，遂为作传二卷，论薛师之圣从天而降，不知何代人也，释迦重出，观音再生。期年之间，位至内史。《朝野佥载》五。

2. []{#唐轶十-宗楚客-2}
宗楚客造一新宅成，皆是文柏为梁，沉香和红粉以泥壁，开门则香气蓬勃。磨文石为阶砌及地，着吉莫𫖇者，行则仰仆。楚客被建昌王推得赃万余贯，兄弟配流。太平公主就其宅看，叹曰：「看他行坐处，我等虚生浪死。」一年追入，为凤阁侍郎。景龙中，为中书令。韦氏之败，斩之。《朝野佥载》三。《续世说》七。《香谱》（《类说》五九）。

3. []{#唐轶十-宗楚客-3}
楚客，神龙初为太仆卿，与武三思潜谋篡逆，累迁同三品。及三思诛，附安乐，而韦氏尤信任之。楚客尝谓所亲曰：「始吾在卑位，尤爱宰相；及居之，又思太极，南面一日足矣。」虽附韦氏，志窥宸极。《太上皇实录》（《通鉴考异》一二）。

4. []{#唐轶十-宗楚客-4}
监察御史崔琬具衣冠，对仗弹大学士、兵部尚书郢国公宗楚客及侍中纪处讷。时楚客在列，奏言：「臣以庸妄，叨居枢密，中外朋结谋臣，臣先奏闻，计垂天鉴。」上颔之，谓琬曰：「楚客事朕知，且去，待仗下来。」至仗下后，琬方绩奏，敕令于西省对问。中书门下奏无状，有进止即令复位。初，娑葛父子与阿史那忠节代为仇雠，娑葛频乞国家为除忠节，安西都护郭元振表请如其奏。宗楚客固执，言「忠节竭诚于国，作扞玉关，若许娑葛除之，恐非威强拯弱之义」。上由是不许。无何，娑葛擅杀御史中丞冯嘉宾、殿中侍御史吕守素，破灭忠节，侵扰四镇。时碎叶镇守使中郎周以悌率镇兵数百人大破之，夺其所侵忠节及于阗部众数万口。奏到，上大悦，拜以悌左屯衞将军，仍以元振四镇经略使授之，敕书簿责元振。宗议发劲卒，令以悌及郭虔瓘北讨，仍邀吐蕃及西域诸部计会同击娑葛。右台御史大夫解琬议称不可，后竟与之和。娑葛闻前议，大怨，乃付元振状，称宗先取忠节金。上以问之，宗具以前事奏。时太平、安乐二公主以亲贵权宠，各立党与，阴相倾夺，爰自要官宰臣皆分为两。时太平尤与宗不善，故讽琬以弹之。外传取娑葛金，非也。《景鉴文馆记》（《通鉴考异》一二）。

5. []{#唐轶十-宗楚客-5}
宗楚客兄秦客，潜劝则天革命，累迁内史。后以赃罪，流于岭南而死。楚客无他材能，附会武三思，神龙中为中书舍人。时西突厥、阿史那忠节不合，安西都护郭元振奏请徙忠节于内地，楚客与弟晋卿及纪处讷等纳忠节厚赂，请发兵以讨西突厥，不纳元振之奏。突厥大怒，举兵入寇，甚为边患。监察御史崔琬劾奏楚客等曰：「闻四牡项领，良御不乘；二心事君，明罚无舍。谨按宗楚客、纪处讷等性唯险诐，志越谿壑。幸以遭遇圣主，累忝殊荣，承恺悌之恩，居弼谐之地，不能刻意砥操，忧国如家，微效涓尘，以裨川岳。遂乃专作威福，敢树朋党。有无君之心，阙大臣之节。潜通猃狁，纳贿易赀；公引顽凶，受赂无限。丑闻充斥，秽迹昭彰。且境外交通，情状难测，今娑葛反叛，边鄙不宁，由此赃私，取怨外国。论之者取祸以结舌，语之者避罪而钳口。晋卿昔居荣职，素阙忠诚，屡冒严刑，皆由黩货。今又叨忝，频沐殊恩，厚禄重权，当朝莫比、曾无悛改，乃狥赃私。此而容之，孰云其可！臣谬忝公直，义在触邪，请除巨蠹，以答天造。」中宗不从，遽令与琬和解。俄而韦氏败，楚客等咸诛。《大唐新语》二。《唐语林》三。

6. []{#唐轶十-宗楚客-6}
见苏瓌[2](#唐轶十-苏瓌-2)。

## 韦　温

1. []{#唐轶十-韦温-1}
中宗朝，宗、纪、韦、武间为雅会，各携名香，比试优劣，名曰鬭香。惟韦温挟椒涂所赐，常获魁。《清异录》下。《澄怀录》（张本《说郛》二三）。

## 崔　湜

1. []{#唐轶十-崔湜-1}
唐崔提，弱冠进士登科。不十年，掌贡举，迁兵部。父挹，亦尝为礼部，至是父子累日同省为侍郎。后三登宰辅，年始三十六。崔之初执政也，方二十七，容止端雅，文词清丽。尝暮出端门，下天津桥，马上自吟：「春游上林苑，花满洛阳城。」张说时为工部侍郎？望之杳然而叹曰：「此句可效，此位可得，其年不可及也。」《翰林盛事》（《广记》四九四）。又《能改斋漫录》一一引。《唐诗纪事》九。　案：《广记》二六五崔湜条亦载此事，系谈恺据《唐诗纪事》补。

2. []{#唐轶十-崔湜-2}
崔仁师之孙崔湜并涤，及从兄莅，并有文翰，列居清要，每私宴之际，自比王谢之家。谓人曰：「吾之一门及出身历官，未尝不为第一，丈夫当先据要路以制人，岂能默默受制于人！」故进取不已，而不能令终。《唐摭言》一二。又《广记》一八四引。《广记》二六五亦载此文。《唐诗纪事》九。

3. []{#唐轶十-崔湜-3}
见武三思[3](#唐轶八-武三思-3)。

4. []{#唐轶十-崔湜-4}
中宗时，兵部尚书韦嗣立新入三品，户部侍郎赵彦昭假金紫，吏部侍郎崔湜复旧官，上命烧尾，令于兴庆池设食。至时，勅衞尉陈设，尚书省诸司，各具采舟游胜，飞楼结舰，光夺霞日。上与侍臣亲贲临焉。既而吏部船为仗所隔，兵部船先至，嗣立奉觞献寿。上问：「吏部船何在？」崔湜步自北岸促之，遇户部双舸，上结重楼，兼胡乐一部，即呼至岸，以纸书作「吏部」字帖牌上，引至御前。上大悦，以为兵部不逮也。俄有风吹动所帖之纸，为嗣立所见，遽奏云：「非吏部船。」上令取牌，探纸见「户」字，大笑。嗣立请科湜罪，上不许，但罚酒而已。《封氏闻见记》五。《唐语林》五。

5. []{#唐轶十-崔湜-5}
唐崔湜为吏部侍郎贪纵，兄凭弟力，父挟子威，咸受嘱求，赃污狼藉。父挹为司业，受选人钱，湜不之知也，长名放之。其人诉曰：「公亲将赂去，何为不与官？」湜曰：「所亲为谁？吾捉取鞭杀。」曰：「鞭即遭忧。」湜大惭。主上以湜父年老，瓜初熟，赐一颗，湜以瓜遗妾，不及其父，朝野讥之。时崔、岑、郑愔并为吏部，京中谣曰：「岑羲獠子后，崔湜令公孙。三人相比接，莫贺咄最浑。」《朝野佥载》四。《广卓巽记》六。

6. []{#唐轶十-崔湜-6}
见郑愔[4](#唐轶十-郑愔-4)、[5](#唐轶十-郑愔-5)。
7. []{#唐轶十-崔湜-7}
见郑愔[4](#唐轶十-郑愔-4)、[5](#唐轶十-郑愔-5)。

8. []{#唐轶十-崔湜-8}
崔湜谄事张易之与韦庶人。及韦氏诛，附太平，有冯子都、董偃之宠。妻美，与二女并进储闱，为中书侍郎、平章事。或有人牓之曰：「托庸才于主第，进艳妇于春宫。」《朝野佥载》五。

9. []{#唐轶十-崔湜-9}
崔湜之为中书令，河东公张嘉贞为舍人，湜轻之，常呼为「张底」。后曾商量数事，意皆出人右，湜惊美久之，谓同官曰：「知无？张底乃我辈一般人，此终是其坐处。」湜死十余载，河东公竟为中书焉。《隋唐嘉话》下。《广记》二六五引作《国史异纂》。《玉泉子》。

10. []{#唐轶十-崔湜-10}
右丞卢藏用、中书令崔湜，太平党，被流岭南。至荆州，湜夜梦讲坐下听法而照镜，问善占梦张猷。谓卢右丞曰：「崔令公大恶梦。坐下听讲，法从上来也；镜字，金傍竟也。其竟于今日乎！」寻有御史陆遗勉赍敕令湜自尽。《朝野佥载》三。

## 郑　愔

1. []{#唐轶十-郑愔-1}
见来俊臣[6](#唐轶八-来俊臣-6)。

2. []{#唐轶十-郑愔-2}
郑愔者，沧州人。来俊臣罗织文状，皆愔草定。张易之兄弟荐为殿中侍御史。易之败，黜为宣州司户。既而归。武三思用事，将害桓、敬等，愔揣知其情，求谒三思。三思见之，愔先哭甚哀，既而大笑。三思怪问其故，对曰：「前哭甚哀者，吊大王国破家亡也。后大笑者，贺大王得愔也。柬之等五人，为上所忌，日夜为计，非剪除不足以快其意，大王岂不知之？今据将相之权，有过人之智，废则天兵不血刃，易于反掌。今料大王之势，孰与则天？大王不去五王，身有累卵之危，此愔所以寒心也。」三思大悦，引与登楼，谋陷五王而杀之，皆崔湜、郑愔之谋也。累遣吏部侍郎，卖官为务，后与谯王重福搆逆而死。《大唐新语》九。

3. []{#唐轶十-郑愔-3}
永徽年以后，人唱《桑条歌》云：「桑条，女韦也乐。」至神龙年中，逆韦应之。谄佞者郑愔作《桑条乐词》十余首进之，逆韦大喜，擢之为吏部侍郎，赏缣百疋。《朝野佥载》一。又《广记》一六三引。

4. []{#唐轶十-郑愔-4}
中宗景龙末，崔湜、郑愔同执铨管，数外倍留人。及注拟不尽，即用三考二百日阙。通夏不了，又用两考二百日阙。其或未能处置，即且给公验，谓之比冬。选人得官，有二年不能上者。有一人索远得留，乃注校书郎。选司纲维紊坏，皆以崔、郑为口实。愔坐赃贬江州员外司马。卢藏用承郑氏之后，尚有七百余人未授官，一切奏至冬处分，大遭怨讟。《封氏闻见记》三。《唐会要》七四。

5. []{#唐轶十-郑愔-5}
郑愔为吏部侍郎掌选，赃污狼藉。引铨有选人系百钱于靴带上，愔问其故，答曰：「当今之选，非钱不行。」愔默而不言。时崔湜亦为吏部侍郎掌选，有铨人引过，分疏云：「某能翘关负米。」湜曰：「君壮，何不兵部选？」答曰：「外边人皆云『崔侍郎下，有气力者即存』。」《朝野佥载》一。

6. []{#唐轶十-郑愔-6}
唐郑愔曾骂选人为痴汉，选人曰：「仆是吴痴，汉即是公。」愔令咏痴，吴人曰：「榆儿复榆妇，造屋兼造车。十七八九夜，还书复借书。」愔本姓鄚，改姓郑，时人号为「鄚郑」。《朝野佥载》四。又《广记》二五五引。

## 祝钦明

1. []{#唐轶十-祝钦明-1}
唐礼部尚书祝钦明颇涉经史，不闲时务，博硕肥腯，顽滞多疑，台中小吏号之为「媪」。媪者肉块，无七窍，秦穆公时野人得之。《朝野佥载》四。

## 崔敬嗣

1. []{#唐轶十-崔敬嗣-1}
唐崔敬嗣为房州刺史，中宗安置在房州，官吏多无礼，敬嗣独申礼敬，供给丰赡，中宗常德之。及登位，有益州长史崔敬嗣，既同名姓，每进拟官，皆御笔超拜之者数四。后引与语，知误。访敬嗣已卒，遣安石授其子注官，后官至显达。其孙即光远也。《谭宾录》（《广记》一一七）。《南部新书》戊。《广川书跋》七。

## 窦怀贞

1. []{#唐轶十-窦怀贞-1}
窦怀贞为京兆尹，神龙之际，政令多门，京尉由墨敕入台者，不可胜数。或谓怀贞曰：「县官相次入台，县事多办否？」怀贞对曰：「倍办于往时。」问其故，怀贞曰：「好者总在，侥幸者去故也。」闻者皆大噱。《大唐新语》一三。

2. []{#唐轶十-窦怀贞-2}
窦从一为御史大夫，中宗曰：「为卿娶妇。」岁除宴设极盛，中席迎妇，却扇去花，乃一老妪。后知是皇后乳母，宫中有国之号。《景龙文馆记》（《类说》六）。

3. []{#唐轶十-窦怀贞-3}
窦怀贞倾巧进用，累遣晋州长史，谄事中贵，尽得其欢心。韦庶人乳母王氏，本蛮婢也，怀贞聘之为妻，封莒国夫人。俗为嬭母之婿曰阿，怀贞每因谒见及进奏表状，列其官次，署曰「翊圣皇后阿」。时人鄙之，呼为，怀贞欣然自得。韦庶人败，遂斩其妻，持首以献。居宪台及京尹，每视事，见无须者，误以为中官，必曲加承接。睿宗践祚，怀贞位极人臣，道谀不悛，以至于败。先天中，玄宗戡内难，怀贞投水死。《大唐新语》九。

4. []{#唐轶十-窦怀贞-4}
见袁守一[1](#唐轶十-袁守一-1)。

5. []{#唐轶十-窦怀贞-5}
景云三年八月十七日，东方有流星，出五车至上台，又岁星犯左执法。时侍中窦怀贞请罢所职为安国寺奴。罢职从之，为寺奴不许。《南部新书》辛。

## 赵履温

1. []{#唐轶十-赵履温-1}
赵履温为司农卿，谄事安乐公主，气势回山海，呼吸变霜雪。客谓张文成曰：「赵司农何如人？」曰：「猖獗小人，心佞而险，行僻而骄，折支势族，舐痔权门，谄于事上，傲于接下，猛若饥虎，贪若饿狼。性爱食人，终为人所食。」为公主夺百姓田园，造定昆池，言定天子昆明池也，用库钱百万亿。斜褰紫衫，为公主背挽金犊车。险谀皆此类。诛逆韦之际，上御承天门，履温诈喜，舞蹈称万岁。上令斩之，刀剑乱下，与男同戮。人割一脔，肉骨俱尽。《朝野佥载》五。《绩世说》一二。

## 李承嘉

1. []{#唐轶十-李承嘉-1}
见萧至忠[1](#唐轶十-萧至忠-1)。

2. []{#唐轶十-李承嘉-2}
见武三思[3](#唐轶八-武三思-3)。

3. []{#唐轶十-李承嘉-3}
神龙中，户部尚书李承嘉不识字，不解书。为御史大夫，兼洛州长史，名判司为狗，骂御史为驴，威振朝廷。《朝野佥载》六。

## 裴　谈

1. []{#唐轶十-裴谈-1}
中宗朝，御史大夫裴谈崇奉释氏。妻悍妬，谈畏之如严君。尝谓人：「妻有可畏者三：少妙之时，视之如生菩萨。及男女满前，视之如九子魔母，安有人不畏九子魔母耶？及五十、六十，薄施妆粉，或黑，视之如鸠盘荼，安有人不畏鸠盘荼？」时韦庶人颇袭武氏之风轨，中宗渐畏之。内宴唱《回波词》，有优人词曰：「回波尔时栲栳，怕妇也是大好。外边祗有裴谈，内里无过李老。」韦后意色自得，以束帛赐之。《本事诗·嘲戏》。参看任瓌2。

## 杨务廉

1. []{#唐轶十-杨务廉-1}
杨务廉，孝和时造长宁、安乐宅仓库成，特授将作大匠，坐赃数千万免官。又上章奏闻陕州三门，凿山烧石，岩侧施栈道牵船。河流湍急，所顾夫并未与价直，苟牵绳一断，栈梁一绝，则扑杀数十人。取顾夫钱籴米充数，即注夫逃走，下本贯禁父母兄弟妻子。牵船皆令系二𨱃于胸背，落栈着石，百无一存，满路悲号，声动山谷。皆称杨务廉人妖也，天生此妖以破残百姓。《朝野佥载》二。

2. []{#唐轶十-杨务廉-2}
将作大匠杨务廉甚有巧思，常于沁州市内刻木作僧，手执一椀，自能行乞。椀中钱满，关忽发，自然作声云「布施」。市人竞观，欲其作声，施者日盈数千矣。《朝野佥载》六。

## 姚绍之

1. []{#唐轶十-姚绍之-1}
武三思干纪乱常，海内忿恚。张仲之、宋之逊、祖延庆等谋于袖中发铜弩射之，伺便未果。之逊子昙知之，以告冉祖雍。祖雍以闻，则天敕宰臣与御史大夫李承嘉于新开门案问。诸相惧三思，但僶俛，佯不应仲之等。唯李峤独与承嘉耳语，令御史姚绍之密致力士七十余，引仲之对问。至则塞口反接，送于系所。绍之谓仲之曰：「张三，事不谐矣。」仲之固言三思反状，绍之命棒之而臂折。仲之大呼天子者七八，谓绍之曰：「反贼，我臂且折，当诉尔于天曹。」请裂汗衫与绍之，乃自诬反而族。绍之自此神气自若，朝庭侧目焉。寻坐赃污，宪司推之，获赃五十余贯，当死。韦庶人之党护之，得免，放于岭南。《大唐新语》一二。　案：此事在中宗时，文中言及「则天」，有误。

## 杨慎交　武崇训

1. []{#唐轶十-杨慎交-1} []{#唐轶十-武崇训-1}
景龙中，妃主家竞为奢侈，驸马杨慎交、武崇训，至油洒地以筑毬场。《隋唐嘉话》下。《广记》二三六引作《国史异纂》。

## 卢藏用

1. []{#唐轶十-卢藏用-1}
卢藏用征拜左拾遗，迁吏部侍郎、中书舍人，历黄门侍郎、兼昭文馆学士，转尚书右丞。与陈伯玉、赵贞固友善。隐居之日，颇以贞白自衒；往来于少室、终南二山，时人称为假隐。自登朝，奢靡淫纵，车服鲜丽，趦趄诡佞，专事权贵。时议乃表其丑行。以阿附太平公主，流陇州。《谭宾录》（《广记》二四〇）。

2. []{#唐轶十-卢藏用-2}
卢藏用始隐于终南山中，中宗朝累居要职。有道士司马承祯者，睿宗迎至京，将还，藏用指终南山谓之曰：「此中大有佳处，何必在远！」承祯徐答曰：「以仆所观，乃仕宦捷径耳。」藏用有惭色。藏用博学工文章，善草隶，投壶弹琴，莫不尽妙。未仕时，尝辟谷练气，颇有高尚之致。及登朝，附权要，纵情奢逸，卒陷宪纲，悲夫！《大唐新语》一〇。又《广记》二五五引。

3. []{#唐轶十-卢藏用-3}
卢藏用，字子潜，京兆长安人。官至黄门侍郎。书则幼尚孙草，晚师逸少，虽阙于工，稍闲体范。八分之制，颇伤疏野。若况之前列，则有奔驰之劳；如传之后昆，亦有规矩之法。子潜隶、行草入能。《书断》（《法书要录》九）。

## 武平一

1. []{#唐轶十-武平一-1}
〔景龙三年〕正月八日立春，内出彩花赐近臣。武平一应制云：「銮辂青旗下帝台，东郊上苑望春来。黄莺未解林间啭，红蕊先从殿里开。画阁条风初变柳，银塘曲水半含苔。欣逢睿藻先韶律，更促霞觞畏景催。」是日，中宗手𠡠批云：「平一年虽最少，文甚警新。悦红蕊之先开，讶黄莺之未啭。循还吟咀，赏叹兼怀。今更赐花一枝，以彰其美。」所赐学士花，并令插在头上。后所赐者，平一左右交插，因舞蹈拜谢。时崔日用乘酣饮，欲夺平一所赐花。上于帘下见之，谓平一曰：「日用何为夺卿花？」平一跪奏曰：「读书万卷，从日月满口虚张。赐花一枝，学平一终身不获。」上及侍臣大笑，因更赐酒一杯。当时叹美。《景龙文馆记》（陶本《说郛》四六）。《唐诗纪事》一一。

2. []{#唐轶十-武平一-2}
内殿奏《合生歌》，其言浅秽。武平一谏曰：「妖胡娼妓，街童市女，谈妃主之情貌，列王公之名质，咏歌蹈舞，号曰『合生』，不可施于宫禁。」《景龙文馆记》（张本《说郛》七七、《类说》六）。

## 刘知几

1. []{#唐轶十-刘知几-1}
刘子玄直史馆时，宰臣萧至忠、纪处讷等并监修国史。子玄以执政秉权，事多掣肘，辞以著述无功，求解史任，奏记于至忠等，其略曰：「伏见每汲汲于劝诱，勤勤于课责云：『经籍事重，努力用心。』或岁序已奄，何时辍手。纲维不举，督课徒勤。虽威以刺骨之刑，勗以悬金之赏，终不可得也。语云：『陈力就列，不能者止。』仆所以比者布怀知己，历讼群公，屡辞载笔之官，欲罢记言之职者，正为此耳。当今朝号得人，国称多士。蓬山之下，良直比肩；芸阁之间，英奇接武。仆既功亏刻鹄，笔未获麟，徒殚太官之膳，虚索长安之米。乞以本职，还其旧居，多谢简书，请避贤路。」文多不尽载。至忠惜其才，不许。宗楚客恶其正直，谓诸史官曰：「此人作书如是，欲置我于何地！」子玄著《史通》二十篇，备陈史册之体。《大唐新语》九。《唐会要》六四。

2. []{#唐轶十-刘知几-2}
开元初，左庶子刘子玄奏议，请废郑子《孝经》，依孔注；《老子》请停河上公注，行王弼注；《易》传非子夏所造，请停。引今古为证，文多不尽载。其略曰：「今所行《孝经》，题曰郑氏。爰在近古，皆云是郑玄，而魏晋之朝无有此说。后魏北齐之代，立于学宫。盖虏俗无识，故致斯谬。今验《孝经》，非郑玄所注。河上公者，汉文帝时人，庵于河上，因以为号。以所注《老子》授文帝，因冲空上天。此乃不经之鄙言，习俗之虚语。案《艺文志》，注《老子》有三家，而无河上公注。虽使才别朱紫，粗分菽麦，亦皆嗤其过谬，况有识者乎？《艺文志》，《易》有十三家，而无子夏传。」子玄争论，颇有条贯，会苏、宋文吏，拘于流俗，不能发明古义，竟排斥之。深为识者所叹。《大唐新语》九。

## 崔　琬

1. []{#唐轶十-崔琬-1}
宗楚客与弟晋卿及纪处讷等恃权势，朝野岳牧除拜多出其门，百寮惕惧，莫敢言者。监察御史崔琬不平之，乃具法冠，陈其罪状，请收案问。中宗不许。明日，又进密状，乃降敕曰：「卿列霜简，忠在触邪，遂能不惧权豪，便有弹射。眷言称职，深领乃诚。然楚客等大臣；须存礼度。朕识卿姓名，知卿鲠直，但守至公，勿有回避。」自此朝廷相谓曰：「仁者必有勇，其崔公之谓欤？」累迁刑部郎中。琬兄璆，以孝友称，历刑部员外、扬州司马；丁母忧，昼夜哀号，水浆不入于口，不胜丧而卒。《大唐新语》二。

2. []{#唐轶十-崔琬-2}
崔司知琬，中宗朝为侍御史，弹宗楚客反，盛气作色。帝优之不令问，因诏每弹人，必先进内状，许乃可。自后以为故事。《隋唐嘉话》下。

## 李福业　敬元礼

1. []{#唐轶十-李福业-1} []{#唐轶十-敬元礼-1}
李福业为侍御史，与桓、敬等匡复皇室。及桓、敬败，福业放于番禺，匿志州参军敬元礼家，吏搜获之。与元礼俱死。福业将就刑，谢元礼曰：「子有老亲，为福业所累，愧其深矣。」元礼曰：「明公穷而归我，我得已乎？今贻亲以非疾之忧，深所痛切。」见者伤之。《大唐新语》六。

## 李　详

1. []{#唐轶十-李详-1}
桓彦范等既匡复帝室，勋烈冠古，武三思害其公忠，将诬以不轨诛之。大理丞李朝隐请问明状，卿裴谭附会三思，异朝隐判，竟坐诛。谭迁刑部尚书，侍御史李详弹之曰：「异李朝隐一判，破桓敬等五家。附会三思，状验斯在，天下闻者，莫不寒心。刑部尚书，从此而得。」略无回避，朝庭壮之。详解褐监亭尉，因校考，为录事参军所挤排。详趋入，谓刺史曰：「录事恃𫄙曹之权，详当要居之地，为其妄褒贬耳。使详秉笔，颇亦有词。」刺史曰：「公试论录事状。」遂援笔曰：「怯断大案，好勾小稽。隐自不清，疑他总浊。阶前两竞，鬭困方休；狱里囚徒，非赦不出。」天下以为谭笑之最矣。《大唐新语》二。《御史台记》（《广记》四九三）。《朝野佥载》四。　案：李详，《大唐新语》原作「李祥」，误。

## 唐袭秀　冉祖雍

1. []{#唐轶十-唐袭秀-1} []{#唐轶十-冉祖雍-1}
唐方庆，武德中为察非掾，太宗深器重之，引与六月同事。方庆辞曰：「臣母老，请归养。」太宗不之逼。贞观中，以为藁城令。孙袭秀，神龙初为监察御史。时武三思诬桓、敬等反，又称袭秀与敬等有谋。至是为侍御史冉祖雍所按，辞理竟不屈。或报祖雍云：「适有南使至，云桓、敬已死。」袭秀闻之，泫然流涕。祖雍曰：「桓彦范负国刑宪，今已死矣。祖雍按足下事，意未测，闻其死乃对雍流涕，何也？」袭秀曰：「桓彦范自负刑宪，然与袭秀有旧，闻其死，岂不伤耶！」祖雍曰：「足下下狱，闻诸弟俱纵酒而无忧色，何也？」袭秀曰：「袭秀何负于国家，但于桓彦范有旧耳。公若尽杀诸弟，不知矣；如独杀袭秀，恐明公不得高枕而卧。」祖雍色动，握其手曰：「请无虑，当活公。」乃善为之辞，得不坐。《大唐新语》三。

## 麻　察

1. []{#唐轶十-麻察-1}
魏元忠男升娶荥阳郑远女，升与节愍太子谋诛武三思、废韦庶人，不克，为乱兵所害，元忠坐系狱。远以此乃就元忠求离书。今日得离书，明日改醮。殿中侍御史麻察不平之，草状弹曰：「郑远纳钱五百万，将女易官。先朝以元忠旧臣，操履坚正，岂独尚兹贤行，实欲荣其姻戚，遂起复授远河内县令，远子良解褐洛州参军。既连婚国相，父子崇赫，迨元忠下狱，遂诱和离，今日得书，明日改醮。且元忠官历三朝，荣跻十等，虽金精屡铄，而玉色常温。远胄虽参华，身实凡品。若言齐郑非偶，不合结缡；既冰玉交欢，理资同穴。而下山之夫未远，御轮之婿已周。无闻寄死托孤，见危授命，斯所谓滓秽流品，点辱衣冠，而乃延首腼颜，重尘清鉴。九流选叙，须有淄渑；四裔遐陬，宜从摈斥。虽渥恩周洽，刑罚免加；而名教所先，理资惩革。请裁以宪纲，禁锢终身。」远以此废弃。朝野咸赏察之公直。《大唐新语》三。

## 范献忠

1. []{#唐轶十-范献忠-1}
中宗朝，郑普思承恩宠而潜图不轨，苏瓌奏请按之，以司直范献忠为判官。瓌奏收普思，普思妻得幸于韦庶人，持敕于御前对，中宗屡抑瓌而理普思，应对颇不中。献忠历阶而进曰：「臣请先斩苏瓌。」中宗问其故，对曰：「苏瓌，国之大臣，荷荣贵久矣，不能先斩逆贼而后闻。今使其眩惑天听，摇动刑柄，而普思反状昭露，陛下为其申理，此其反者不死。今圣躬万福，岂有天邪？臣请死，终不能事普思。」狱乃定。朝廷咸壮之。《大唐新语》二。《唐会要》六一。

## 魏传弓

1. []{#唐轶十-魏传弓-1}
〔神龙三年〕，监察御史魏传弓劾奏内常侍辅信义纵暴，窦怀贞曰：「辅常侍深为安乐公主所信任，权势甚高，常成祸福，何得辄有纠弹？」传弓曰：「今王纲渐坏，君子道消，正由此辈擅权耳。若得今日杀之，明日受诛，无所恨。」《唐会要》六一。

2. []{#唐轶十-魏传弓-2}
景龙元年九月十二日，又劾奏银青光禄大夫西明寺主惠范奸赃四十万，请寘于极法。上召之，有宽惠范之色。传弓进曰：「刑赏者，国家大事。陛下赏已妄加，岂宜刑所不及？」削惠范官，放归于第。《唐会要》六一。

## 宋务先

1. []{#唐轶十-宋务先-1}
神龙中，每霖雨，必闭坊门禳灾。右衞骑曹宋务先上疏云：「雨旸或愆，貌言为咎。岂有一坊一市，遂能感召星灵；暂闭暂开，便欲发挥神道？至今巷议街言，共呼坊门为宰相，谓能节宣风雨，燮调阴阳。如是则赫赫师尹便为虚设，悠悠苍生复何所望！」《续世说》六。《唐会要》四三。　案：宋务先，《唐会要》、《新唐书》一一八作「宋务光」。

2. []{#唐轶十-宋务先-2}
见赵仁奖[1](#唐轶十-赵仁奖-1)。

3. []{#唐轶十-宋务先-3}
唐有监察御史不工文，而好作不已，既居权要，多为人所谀，不之觉也。每篇辄为宋务先书以光台，月俸几尽。其妻谓曰：「公经生，素非文笔，所称篇咏，不为外人所传，此必台中玩公，折俸助厨耳。奈何受人嗤玩！」自后虽吟咏不辍，不复出光台钱矣。或问之，以妻言对。诸御史退，相谓曰：「彼有人焉，未可玩也。」乃止。《御史台记》（《广记》二五五）。

## 李景伯

1. []{#唐轶十-李景伯-1}
景龙中，中宗游兴庆池，侍宴者递起歌舞，并唱《下兵词》方便以求官爵。给事中李景伯亦起唱曰：「回波尔时酒卮，兵儿志在箴规。侍宴既过三爵，諠哗窃恐非宜。」于是乃罢坐。《隋唐嘉话》下。《广记》一六四引作《国史异纂》。《大唐新语》三。　案：《下兵词》，他书多作《回波词》。

## 裴　漼

1. []{#唐轶十-裴漼-1}
〔景龙三年〕五月，李尚隐与监察御史李怀让同奏吏部侍郎崔湜、郑愔有所挟附，赃污狼藉，诏监察御史裴漼按其事。时安乐公主用事，讽漼宽之，漼遂对仗重弹奏，愔竟从贬削。一说靳常所劾，恐非。《唐会要》六一。

2. []{#唐轶十-裴漼-2}
见刘幽求[2](#唐轶十一-刘幽求-2)。

## 周　憬

1. []{#唐轶十-周憬-1}
中宗反正后，有武当县丞寿春周憬，慷慨有节操，乃与王驸马同皎谋诛武三思。事发，同皎见害，憬遁于比干庙中自刎，临死谓左右曰：「比干，忠臣也。傥神道有知，明我以忠见杀。」《隋唐嘉话》下。《大唐新语》五。《唐语林》五。

## 宁嘉勗

1. []{#唐轶十-宁嘉勗-1}
节愍太子兵散遇害，宫寮莫敢近者。有永和县丞宁嘉勗解衣裹太子首号哭。时人义之。宗楚客闻之大怒，收付制狱，贬平兴丞，因杀之。睿宗践祚，下诏曰：「宁嘉勗能重名节，事高栾、向，幽途已往，生气凛然。静言忠义，追存褒宠，可赠永和县令。」《大唐新语》五。

## 和元祐

1. []{#唐轶十-和元祐-1}
和元祐为贞化府长史。景龙末，元祐献诗十首，其词猥陋，皆寓言嬖幸，而意及兵戍。韦氏命鞫于大理，而将戮之，月余而韦氏伏诛。其诗言若符谶。景云初，以元祐为千牛衞长史。《唐语林》五。

## 蒋钦緖

1. []{#唐轶十-蒋钦緖-1}
萧至忠自晋州之入也，大理蒋钦緖即其妹婿，送之曰：「以足下之才，不忧不见用，无为非分妄求。」至忠不答。蒋退而曰：「九代之卿族，一举而灭，可哀也哉！」至忠既至，拜中书令，岁余败。《隋唐嘉话》下。《唐语林》三。

2. []{#唐轶十-蒋钦緖-2}
见韩琬[2](#唐轶十一-韩琬-2)。

## 李令质

1. []{#唐轶十-李令质-1}
李令质为万年令，有富人同行盗，系而按之。驸马韦擢策马入县救盗者，令质不从。擢乃谮之于中宗。中宗怒，临轩召见，举朝为之恐惧。令质奏曰：「臣必以韦擢与盗非亲非故，故当以货求耳。臣岂不惧擢之势，但申陛下法，死无所恨。」中宗怒解，乃释之。朝列贺之，曰：「设以获谴，流于岭南，亦为幸也。」《大唐新语》二。

## 张　汯

1. []{#唐轶十-张汯-1}
张汯自左拾遗左授许州司户，有侍佐自相殴竞者，汯曰：「礼宗贤尚齿者，重耆德也。奈何耆旧而有喧竞，此牧宰之政不行耳。汯主司户，忝参其议。」乃举罚刺史已下俸，行乡饮之礼，竞者惭谢而退。风俗为之改焉。《大唐新语》一二。

## 尹思贞

1. []{#唐轶十-尹思贞-1}
尹思贞为青州刺史，勉百姓农桑，蚕有四登者。巡察使路敬潜届于境，部人以原蚕蠒书旌。敬潜叹曰：「非善政所致，孰能至此！」遂以闻，玺书旌赏。或问思贞曰：「公敏行者，往与李承嘉忿竞，何几若斯？」思贞曰：「不能言者，时或有言。承嘉恃权相侮，仆义不受，然不知言之从何而至矣。」《大唐新语》六。

## 任正名

1. []{#唐轶十-任正名-1}
见张沛[1](#唐轶十-张沛-1)。

2. []{#唐轶十-任正名-2}
见元福庆[1](#唐轶十一-元福庆-1)。

3. []{#唐轶十-任正名-3}
周舒州刺史张怀肃好食人精，唐左司郎中任正名亦有此病。《朝野佥载》（张本《说郛》二）。

## 张　沛

1. []{#唐轶十-张沛-1}
张同州沛之在州也，任正名为录事，刘幽求为朝邑尉。沛奴下诸官，而独呼二公为刘大、任大，若平常之交。今上之诛韦氏，沛兄涉为殿中监，见杀，并令诛沛。沛将出就州，正名时假在家，闻之遽出，曰：「朝廷初有大难，同州京之佐辅，奈何单使一至，便害州将，请以死守之。」于是劝令覆奏，因送沛于狱曰：「正名若死，使君可忧，不然无虑也。」时〔幽求〕方立元勋，用事于中，竟脱沛于难，二公之力。《隋唐嘉话》下。《大唐新语》六。《唐语林》三。

## 陆大同

1. []{#唐轶十-陆大同-1}
陆大同为雍州司田，时安乐公主、韦温等侵百姓田业，大同尽断还之。长吏惧势，谋出大同。会将有事南郊，时已十月，长吏乃举牒令大同巡县劝田畴，冀他判司摇动其按也。大同判云：「南郊有事，北陆已寒；丁不在田，人皆入室。此时劝课，切恐烦劳。」长吏益不悦，乃奏大同为河东令，寻复为雍州司仓。长吏新兴王晋附会太平公主，故多阿党。大同终不从。因谓大同曰：「雍州判佐不是公官，公何为不别求好官？」大同曰：「某无身材，但守公直，素无廊庙之望，唯以雍州判佐为好官。」晋不能屈。大同阖门雍睦，四从同居。法言即大同伯祖也。《大唐新语》二。

## 韦景骏

1. []{#唐轶十-韦景骏-1}
韦景骏为肥乡令，县界漳水，连年泛滥。景骏审其地势，增筑隄防，遂无水患，至今赖焉。时河北大饥，景骏躬自巡抚贫弱，人吏立碑，以纪其德。肥乡人有母子相告者，景骏谓之曰：「吾少孤，每见人养亲，自痛终天无分。汝幸在温凊之地，何得如此？锡类不行，令之罪也。」因泪下呜咽，仍取《孝经》与之，令其习读。于是母子感悟，各请改悔。迁赵州长史，路由肥乡，人吏惊喜，竞来犒饯，留连弥日。有童幼数人，年甫十岁，亦在其中，景骏谓之曰：「计吾北去，此时汝辈未生，既无旧思，何慇懃之甚也？」咸对曰：「比闻长老传说，县中廨宇、学堂、馆舍、堤桥并是明公遗迹。将谓古人，不意得瞻覩，不觉欣恋倍于常也。」终于奉先令。子述，开元、天宝之际，为工部侍郎，代吴兢修国史。《大唐新语》四。

## 唐九征

1. []{#唐轶十-唐九征-1}
唐九征为御史，监灵武诸军。时吐蕃入寇蜀汉，九征率兵出永昌郡千余里讨之，累战皆捷。时吐蕃以铁索跨漾水、濞水为桥，以通西洱河，蛮筑城以镇之。九征尽刊其城垒，焚其二桥，命管记闾丘均勒石于剑川，建铁碑于滇池，以纪功焉。俘其魁帅以还。中宗不时加褒赏，左拾遗呼延皓论之，乃加朝散大夫，拜侍御史，赐绣袍、金带、宝刀，累迁汾州刺史。开元末与吐蕃赞普书云：「波州铁柱，唐九征铸。」即谓此是也。《大唐新语》一○。

## 周仁轨

1. []{#唐轶十-周仁轨-1}
韦氏遭则天废庐陵之后，后父韦玄贞与妻女等并流岭南，被首领宁氏大族逼夺其女，不伏，遂杀贞夫妻，七娘等并夺去。及孝和即位，皇后当途，广州都督周仁轨将兵诛宁氏，走入南海。轨追之，杀掠并尽。韦后隔帘拜，以父事之，用为并州长史。后阿韦作逆，轨以党与诛。《朝野佥载》（《通鉴考异》一二）。

## 赵仁奖

1. []{#唐轶十-赵仁奖-1}
唐赵仁奖，河南人也。得贩于殖业坊王戎墓北，善歌《黄麞》。与宦官有旧，因所托附。景龙中，乃负薪诣阙，遂得召见，云：「负薪助国家调鼎。」即日台拜焉。睿宗朝，左授上蔡丞。使于京，访寻台中旧列，妄事欢洽。御史倪若水谓杨茂直曰：「此庸汉，妄为傝茸。」乃奏之。中书令姚崇曰：「此是《黄麞》汉耶？」授当州悉当尉，驰驿发遣。仁奖在台，既无余能，唯以《黄麞》自衒。宋务先题之曰：「赵仁奖出王戎幕下，入朱博台中，舍彼负薪，登兹列柏。行人不避骢马，坐客唯听《黄麞》。」时崔宣一使于都，仁奖附书于家，题云：「西京赵御史书，附到洛州殖业坊王戎墓北第一铺，付妻一娘。」宣一以书示朝士。初，其左授上蔡，潘好礼自上蔡令拜御史，仁奖赠诗曰：「令乘骢马去，丞脱绣衣来。」当时讶之，或以为假手。仁奖初拜监察，谢朝贵，但云：「有幸把公马足。」时朝士相随，遇一胡负两束柴，曰：「此胡合拜殿中。」或问其由，答曰：「赵仁奖负一束而拜监察，此负两束，固合授殿中。」《御史台记》（《广记》二五九）。《实宾录》八。《唐诗纪事》一五。

## 袁守一

1. []{#唐轶十-袁守一-1}
袁守一性行浅促，时人号为「料斗凫翁鸡」。任万年尉，雍州长史窦怀贞每欲鞭之。乃于中书令宗楚客门饷生菜，除监察，怀贞未知也。贞高揖曰：「驾欲出，公作如此检校。」守一即弹之。月余，贞除左台御史大夫，守一请假不敢出，乞解。贞呼而慰之，守一兢惕不已。楚客知之，为除右台侍御史，于朝堂抗衡于贞曰：「与公罗师。」罗师者，市郭儿语，无交涉也。无何，楚客以反诛，守一以其党配流端州。《朝野佥载》二。

## 李行言

1. []{#唐轶十-李行言-1}
行言，陇西人。兼文学干事，《函谷关》诗为时所许。中宗时，为给事中。能唱《步虚歌》，帝七月七日御两仪殿会宴，帝命为之。行言于御前长跪，作三洞道士音词歌数曲，貌伟声畅，上频叹美。《唐诗纪事》一一。

## 赵不器

1. []{#唐轶十-赵不器-1}
赵不器子夏日、冬曦、和璧、安贞、居贞、颐贞、汇贞，父子八人，皆进士及第。内冬曦、安贞，神龙二年考功崔彦昭下兄弟二人及第。时人谓之科第赵家。《登科记》（《广卓异记》一九）。

## 赵冬曦

1. []{#唐轶十-赵冬曦-1}
华阴太守赵冬曦，先人垄在鼓城县。天宝初，将合附焉，启其父墓，而树根滋蔓，围绕父棺，悬之于空，遂不敢发，以母柩置于其傍，封墓而返。宣城太守刁缅，改葬二亲，缅亦纳母棺于其侧，封焉，后门緖昌盛也。冬曦兄弟七人，皆秀才，有名当世，四人至二千石。缅三为将军，门施长戟。《纪闻》（《广记》三九○》。

## 王希夷

1. []{#唐轶十-王希夷-1}
王希夷，徐州人，孤贫好道。父母终，为人牧羊取佣，供葬毕，隐于嵩山。师事道士，得修养之术。后居兖州徂徕山，刺史卢齐卿就谒，因访以政事。希夷曰：「孔子云：『己所不欲，勿施于人。』可以终身行之矣。」玄宗东封，敕州县礼致，时已年九十六。玄宗令张说访其道异，说甚重之。以年老不任职事，乃下诏曰：「徐州处士王希夷，绝圣去智，抱一居贞，久谢嚣尘，独往林壑。属封峦展礼，侧席旌贤，贲然来思，应兹嘉召。虽纡绮季之迹，已过伏生之年。宜命秩以尊儒，俾全高于上齿。可中散大夫，守国子博士。特听还山。」仍令州县岁时赠束帛羊酒，并赐帛一百疋。《大唐新语》一○。

## 梁载言

1. []{#唐轶十-梁载言-1}
见傅岩[1](#唐轶十-傅岩-1)。

2. []{#唐轶十-梁载言-2}
怀州刺史梁载言昼坐厅事，□□□忽有物如蝙蝠从南飞来，直入口中，翕然似吞一物。腹中遂绞痛，数日而卒。《朝野佥载》六。

## 傅　岩

1. []{#唐轶十-傅岩-1}
唐傅岩，魏州人，本名佛庆。尝在左台，监察中霤，而中霤小祠，无犠牲之礼。比回，怅望曰：「初一为大祠，乃全疏薄。」殿中梁载言咏之曰：「闻道监中霤，初言是大祠。狼傍索传马，偬动出安徽。衞司无帟幕，供膳乏鲜肥。形容消瘦尽，空往复空归。」《御史台记》（《广记》二五五）。

## 赵谦光　贺遂涉

1. []{#唐轶十-赵谦光-1} []{#唐轶十-贺遂涉-1}
晋宋以还，尚书始置员外郎分判曹事。国朝弥重其迁。旧例：郎中不历员外郎拜者，谓之「土山头果毅」。言其不历清资，便拜高品，有似长征兵士，便得边远果毅也。景龙中，赵谦光自彭州司马入为大理正，迁户部郎中。贺遂涉时为员外，戏咏之曰：「员外由来美，郎中望不优。谁言粉署里，翻作土山头。」谦光酬之曰：「锦帐随情设，金炉任意薰。唯愁员外署，不应列星文。」《大唐新语》一三。《谭宾录》（《广记》二四九）。《雍洛灵异小录》（《诗话总龟》前集三八）。《唐诗纪事》二〇。

## 柳　超

1. []{#唐轶十-柳超-1}
柳超者，唐中宗朝为谏议大夫，因得罪，黜于岭外。超以清俭自守，凡所经州郡，不干挠廉牧以自给。而领二奴掌阁、掌书，并一犬。至江州，超以郁愤成疾。二奴欲图其资装，乃共谋曰：「可奉毒药于谏议，我等取财而为良人，岂不好乎？」掌书曰：「善。」掌阁乃启超曰：「人言有密诏到，不全谏议命。谏议家族将为奈何？」超曰：「然。汝等当修馔，伺吾食毕，可进毒于吾。吾甘死矣。」掌阁等闻言，乃备珍馔。掌阁在厨修办，掌书进之于超。超食次，忽见其犬，乃分与食之，涕泣抚犬曰：「我今日死矣，汝托于何人耶？」犬闻之不食，走入厨，乃咬掌阁喉。复至堂前，啮掌书。二奴俱为犬所害，超未晓其事。后经数日，敕诏还京，而复雪免，方知其犬之灵矣。《集异记》（《广记》四三七）。

## 卢崇道

1. []{#唐轶十-卢崇道-1}
太常卿卢崇道坐女婿中书令崔湜反，羽林郎将张仙坐与薛介然口陈欲反之状，俱流岭南。经年，无日不悲号，两目皆肿，不胜凄楚，遂并逃归。崇道至都宅藏隐，为男娶崔氏女未成，有内给使来取充贵人，崇道乃赂给使，别取一崔家女去入内。事败，给使具承，掩崇道，并男三人亦被纠捉，敕杖各决一百，俱至丧命。《朝野佥载》一。《唐诗纪事》一三。

## 彭君卿

1. []{#唐轶十-彭君卿-1}
中宗之时，有见鬼师彭君卿被御史所辱。他日，对百官总集，诈宣孝和敕曰：「御史不检校，去却巾带。」即去之。曰：「有敕与一顿杖。」大使曰：「御史不奉正敕，不合决杖。」君卿曰：「若不合，有敕且放却。」御史裹头，仍舞蹈拜谢而去。观者骇之。《朝野佥载》三。

2. []{#唐轶十-彭君卿-2}
见唐中宗[6](#唐轶二-唐中宗-6)。

## 魏知古

1. []{#唐轶十-魏知古-1}
苏某，信都富人，有女十人，为择良婿。张文成往见焉，苏曰：「此虽有才，不能富贵，幸得五品，即当死矣。」魏知古时已及第，然未有官，苏云：「此虽形质黑小，然必当贵。」遂以长女嫁之。其女发长七尺，黑光如漆，诸妹皆不及。有相者云：「此女富，不囓宿食。」诸妹笑知古曰：「只是贫汉得米旋煮，故无宿饭。」其后魏为宰相，每食，一物已上官供。《定命录》（《广记》二二四）。《酉阳杂俎》前集一二。

2. []{#唐轶十-魏知古-2}
魏知古性方直，景云末为侍中。玄宗初即位，猎于渭川，时知古从驾，因献诗以讽曰：「尝闻夏太康，五弟训禽荒。我后来冬狩，三驱盛礼张。顺时鹰隼击，讲事武功扬。奔走来未及，翾飞岂暇翔。蜚熊从渭水，瑞翟相陈仓。此欲诚难纵，兹游不可常。子云陈《羽猎》，僖伯谏渔棠。得失鉴齐楚，仁恩念禹汤。邕熙谅在宥，亭毒匪多伤。《辛甲》今为史，《虞箴》遂孔彰。」手诏褒美，赐物五十段。后兼知吏部尚书，典选事，深为称职。所荐用人，遂咸至大官。《大唐新语》一。《唐语林》五。

3. []{#唐轶十-魏知古-3}
见姚崇[13](#唐轶十一-姚崇-13)。

4. []{#唐轶十-魏知古-4}
开元初，工部尚书魏知古卒。宋璟闻之，叹曰：「叔向，古之遗直；子产，古之遗爱。能兼之者，其魏公乎？」《大唐新语》一二。《唐诗纪事》一五。

5. []{#唐轶十-魏知古-5}
唐工部尚书魏知古性雅正，善属文，年七十，卒于位。妻苏氏不哭。比至，香水洗浴，唅袭讫，举声一恸而绝，与尚书同日合丧。时奇其节，以为前代未之有。《广记》二七○。《南部新书》庚。

## 李日知

1. []{#唐轶十-李日知-1}
李侍中日知初为大理丞。武后方肆诛戮，大卿胡元礼承旨欲陷人死，令日知改断，再三不从。元礼使谓李曰：「胡元礼在，此人莫觅活。」李起谓使者：「日知咨卿：李日知在，此人莫觅死。」竟免之。《隋唐嘉话》下。《大唐新语》四。《唐语林》三。参看胡元礼1。

2. []{#唐轶十-李日知-2}
刑部尚书李日知自为畿赤，不曾打杖行罚，其事亦济。及为刑部尚书，有令史受敕三日，忘不行者。尚书索杖剥衣，唤令史总集，欲决之。责曰：「我欲笞汝一顿，恐天下人称你云撩得李日知嗔，吃李日知杖。你亦不是人，妻子亦不礼汝。」遂放之。自是令史无敢犯者，设有稽失，众共讁之。《朝野佥载》五。

3. []{#唐轶十-李日知-3}
昆明池者，汉孝武所穿，有蒲鱼利，京师赖之。中宗朝，安乐公主请焉，帝曰：「前代已来，不以与人。不可。」主不悦，因大役人徒，别掘一池，号曰「定昆池」。既成，中宗往观，令公卿赋诗。李黄门日知诗云：「但愿𫏐思居者逸，无使时传作者劳。」及睿宗即位，谓之曰：「当时朕亦不敢言，非卿中正，何能若是！」无何而迁侍中。《隋唐嘉话》下。又《能改斋漫录》六引。《大唐新语》三。《唐语林》一。

4. []{#唐轶十-李日知-4}
李日知为侍中，子弟才总角而婚名族，识者非之：「宰相当存久远，敦风俗，奈何为促薄之事耶！」《大唐新语》一一。　案：此条李日知原作李知白，误，据新、旧《唐书·李日知传》改正。

5. []{#唐轶十-李日知-5}
李日知为侍中，频乞骸骨，诏许之。初，日知将欲陈请，不与妻谋。及还饰装，将出居别业，妻惊曰：「家室屡空，子弟名宦未立，何为辞职也？」日知曰：「书生至此已过分，人情无厌，若恣其心，是无止足也。」《大唐新语》三。

## 薛　登

1. []{#唐轶十-薛登-1}
僧惠范恃权势逼夺生人妻，州县不能理。其夫诣台诉冤，中丞薛登、侍御史慕容珣将奏之，台中惧其不捷，请寝其议，登曰：「宪司理冤滞，何所回避！朝弹暮黜，亦可矣。」登坐此出为岐州刺史。时议曰：「仁者必有勇，其薛公之谓欤！」《大唐新语》四。

## 慕容珣

1. []{#唐轶十-慕容珣-1}
见唐睿宗[9](#唐轶二-唐睿宗-9)。

## 柳　泽

1. []{#唐轶十-柳泽-1}
柳泽，睿宗朝太平公主用事，奏斜封官复旧职，上疏谏曰：「药不毒不可以触疾，词不切不可以裨过。是以习甘旨者，非摄养之方；迩谀佞者，积危殆之本。陛下即位之初，纳姚、宋之计，咸黜斜封。近日又命斜封，是斜封之人不忍弃也，先帝之意不可违也。若斜封之人不忍弃，是韦月将、燕钦融之流不可褒赠，李多祚、郑克义之徒不可清雪。陛下何不能忍于此，而独忍于彼？使善恶不定，反复相攻，致令君子道消，小人道长，为正者衔冤，附伪者得志，将何以止奸邪？将何以惩风俗耶？」睿宗遂从之，因而擢泽拜监察御史。《大唐新语》二。《唐语林》三。

## 辛替否

1. []{#唐轶十-辛替否-1}
睿宗朝，雍令刘少征凭恃岑羲亲姻，颇黩于货。殿中侍御史辛替否按之，羲嘱替否以宽其罪。替否谓同列曰：「少征恃势贪暴。吾忝宪司，奈何惧势宽纵罪人，以侮王法。」少征竟处死。《大唐新语》四。　案：岑羲，原作「岑义」，据《新唐书·辛替否传》改。

## 敬昭道

1. []{#唐轶十-敬昭道-1}
延和中，沂州人有反者，诖误坐者四百余人。将隶于司农，未即路，系州狱，大理评事敬昭道援赦文刊而免之。时宰相切责大理：奈何免反者家口。大理卿及正等失色，引昭道以见执政，执政怒而责之。昭道曰：「赦云『见禁囚徒』。沂州反者家口并系在州狱，此即见禁也。」反复诘对，至于五六，执政无以夺之，诖误者悉免。昭道迁监察御史。先是夔州征人舒万福等十人次于巴阳滩，溺死。昭道因使巴渝，至万春驿，方睡，见此十人祈哀。才寐觉，至于再三，乃召驿吏问之，驿人对如梦。昭道即募善游者出其尸，具酒殽以酹之，观者莫不歔欷。乃移牒近县，备槥椟归之故乡。征人闻者，无不感激。《大唐新语》四。又《广记》一六六引。

## 徐彦伯

1. []{#唐轶十-徐彦伯-1}
徐彦伯常侍，睿宗朝以相府之旧，拜羽林将军。徐既文士，不悦武职，及迁，谓贺者曰：「不喜有迁，且喜出军耳。」《隋唐嘉话》下。《唐语林》五。

2. []{#唐轶十-徐彦伯-2}
唐徐彦伯为文，多变易求新，以「凤阁」为「鶠阁」，以「龙门」为「虬户」，以「金谷」为「铣溪」，以「玉山」为「琼岳」，以「刍狗」为「卉犬」，以「竹马」为「筿骖」，以「月兔」为「魄兔」，以「风牛」为「飚犊」，后进效之，谓之「澁体」。《朝野佥载》（《绀珠集》三）。又《类说》四○引。《唐诗纪事》九。

## 薛　稷

1. []{#唐轶十-薛稷-1}
薛稷字嗣通，乃河东汾阴人，收之从子也。少有才藻，为流辈所推。外祖魏征家藏书画甚多，至于表疏之类，无所不有，皆虞世南、褚遂良真迹。稷既饫观，遂锐意学之，而书画并进。善花鸟人物杂画，而犹长于鹤，故言鹤必称稷，以是得名。且世之养鹤者多矣，其飞鸣饮啄之态度，宜得之为详，然画鹤少有精者。凡顶之浅深；氅之黳淡，喙之长短，胫之细大，膝之高下，未尝见有一一能写生者也。又至于别其雄雌，辨其南北，尤其所难。虽名手，号为善画，而画鹤以姹爪傅地，亦其失也。故稷之于此，颇极其玅，宜得名于古今焉。昔李杜以文章妙天下，而李太白有稷之画赞，杜子美有稷之鹤诗，皆传于世。盖不识其人，视其所与，信不诬矣。稷在睿宗朝历官至太子少保，封晋国公。唐史自有传。今御府所藏七。《宣和画谱》一五。

2. []{#唐轶十-薛稷-2}
薛稷，河东人，官至太子少保。书学褚公，尤尚绮丽媚好。肤肉得师之半，可谓河南公之高足。甚为时所珍尚。……稷隶、行入能，魏、草书亦其亚也。《书断》（《法书要录》九）。又《广记》二〇八引。

3. []{#唐轶十-薛稷-3}
稷外祖魏征家富图籍，多有虞、褚旧迹。锐精模倣，笔态遒丽，当时无及之者。又善画。博采古迹，埒于秘书。《谭宾录》（《广记》二〇八）。

4. []{#唐轶十-薛稷-4}
薛稷，天后朝位至少保，文章学术，名冠时流。学书师褚河南，时称「买褚得薛，不失其节」。画踪如阎立本。今秘书省有画鹤，时号一绝。曾旅游新安郡，遇李白，因相留，请书永安寺额，兼画西方佛一壁。笔力潇洒，风姿逸秀，曹、张之匹也。二迹之妙，李翰林题赞现在。又蜀郡亦有鹤并佛像、菩萨、青牛等传于世，并居神品。《唐朝名画录》。又《广记》二一一引作《唐画断》。　案：李白与薛稷活动年代不相接，此文言二人相遇，误。

5. []{#唐轶十-薛稷-5}
则天朝，薛稷亦善画，今尚书省侧考功员外郎厅有稷画鹤，宋之问为赞；工部尚书厅有稷画树石，东京尚书坊岐王宅亦有稷画鹤，皆称精绝。稷位至太子少保。《封氏闻见记》五。《两京记》（《御览》一八五）。

## 狄光嗣

1. []{#唐轶十-狄光嗣-1}
狄光嗣，仁杰长子也，历淄、许、贝等州刺史。居丧备礼，睿宗朝，起复太府少卿。光嗣频表不赴，乃降敕曰：「朕念卿家门忠于王室，夺卿情理，以展殊恩。屡表固陈，词理恳至，循环省览，有足可矜。今遂所情，用劝浮薄。待卿情理云毕，更俟后命。」仍编入史。《大唐新语》一二。

## 王志愔

1. []{#唐轶十-王志愔-1}
汴州刺史王志愔饮食精细，对宾下脱粟饭。商客有一驴，日行三百里，曾三十千不卖。市人报价云：「十四千。」愔曰：「四千金少，更增一千。」又令买单丝罗，疋至三千。愔问：「用几两丝？」对曰：「五两。」愔令竖子取五两丝来，每两别与十钱手功之直。《朝野佥载》三。又《广记》二四三引。

## 司马承祯

1. []{#唐轶十-司马承祯-1}
司马承祯，字子微。博学能文，攻篆迥为一体，号曰「金剪刀书」。隐于天台山玉霄峰，自号白云子。有服饵之术。则天累征之不起。睿宗雅尚道教，屡加尊异，承祯方赴召。睿宗问阴阳术数之事，承祯对曰：「《老子》经云：『损之又损，以至于无为。』且心目所见知，每损之尚未能已，岂复攻乎异端而增智虑哉！」睿宗曰：「理身无为，则清高矣；理国无为，如之何？」对曰：「国犹身也。老子曰：『留心于淡，合气于漠，顺物自然，乃无私焉，而天下理。』《易》曰：『圣人者，与天地合其德。』是知天不言而信，无为而成。无为之旨，理国之要。」睿宗深赏异，留之，欲加宠位，固辞。无何，告归山，乃赐宝琴、花帔以遣之。公卿多赋诗以送，常侍徐彦伯撮其美者三十余篇，为制序，名曰《白云记》，见传于世。时卢藏用早隐终南山，后登朝，居要官，见承祯将还天台，藏用指终南谓之曰：「此中大有佳处，何必在天台！」承祯徐对曰：「以仆所观，乃仕途之捷径耳。」藏用有慙色。玄宗有天下，深好道术，累征承祯到京，留于内殿，颇加礼敬。问以延年度世之事，承祯隐而微言，玄宗亦传而秘之，故人莫得知也。由是玄宗理国四十余年，虽禄山犯关，銮舆幸蜀，及为上皇，回，又七年，方始晏驾。诚由天数，岂非道力之助延长耶？初，玄宗登封太岳回，问承祯：「五岳何神主之？」对曰：「岳者，山之巨，能出云雨，潜储神仙，国之望者为之，然山林之神也，亦有仙官主之。」于是诏五岳于山顶列置仙官庙，自承祯始也。《广记》二一。《大唐新语》一〇。《南部新书》庚。

2. []{#唐轶十-司马承祯-2}
司马天师，名承祯，字紫微。形状类陶隐居，玄宗谓人曰：「承祯，弘景后身也。」天降车，上有字曰：「赐司马承祯。」尸解去日，白鹤满庭，异香郁烈。承祯号白云先生，故人谓车为「白云车」。至文宗朝，并张骞海槎同取入内。《尚书故实》。

3. []{#唐轶十-司马承祯-3}
司马承祯，字子微。自梁陶隐居至先生，四世传授仙法。开元中，自天台征至，天子师之十五年。至王屋山，𠡠造阳台观居之。尝画于屋壁，又工篆隶，词采众艺皆类于隐居焉。制雅琴，镇铭美石为之，词刻精绝。开元中，彦远高王父河东公获受教于先生。玄宗皇帝制碑，具述其妙。二十三年，尸解，白云从堂户出，双鹤绕坛而上。年八十一。谥贞一先生。《历代名画记》九。

## 许宣平

1. []{#唐轶十-许宣平-1}
许宣平，新安歙人也。唐睿宗景云中，隐于城阳山南坞，结庵以居，不知其服饵，但见不食。颜色若四十许人，行如奔马。时或负薪以卖，担常挂一花瓠及曲竹杖，每醉腾腾拄之以归。独吟曰：「负薪朝出卖，沽酒日西归。路人莫问归何处，穿入白云行翠微。」尔来三十余年，或拯人悬危，或救人疾苦。城市人多访之，不见，但览庵壁题诗云：「隐居三十载，石室南山巅。静夜翫明月，明朝饮碧泉。樵人歌垅上，谷鸟戏岩前。乐矣不知老，都忘甲子年。」好事者多咏其诗。有时行长安，于驿路洛阳、同、华间传舍是处题之。天宝中，李白自翰林出，东游经传舍，览诗吟之，嗟叹曰：「此仙诗也。」乃诘之于人，得宣平之实。白于是游及新安，涉溪登山，累访之不得，乃题其庵壁曰：「我吟传舍诗，来访真人居。烟岭迷高迹，云林隔太虚。窥庭但萧索，倚柱空踌躇。应化辽天鹤，归当千岁余。」是冬野火燎其庵，莫知宣平踪迹。《续仙传》（《广记》二四）。《古今诗话》（《诗话总龟》前集四七）。《唐诗纪事》七五。

## 史崇玄

1. []{#唐轶十-史崇玄-1}
道士史崇玄，怀州河内县缝𫖇人也。后度为道士，侨假人也，附太平为太清观主。金仙、玉真出俗，立为尊师。每入内奏请，赏赐甚厚，无物不赐。授鸿胪卿，衣紫罗裙帔，握象笏，佩鱼符，出入禁闱，公私避路。神武斩之，京中士女相贺。《朝野佥载》五。

## 贺玄景

1. []{#唐轶十-贺玄景-1}
景云中，有长发贺玄景，自称五戒贤者。同为妖者十余人，于陆浑山中结草舍，幻惑愚人子女，倾家产事之。绐云至心求者必得成佛。玄景为金簿袈裟，独坐暗室，令愚者窃视，云佛放光，众皆慑伏。缘于悬崖下烧火，遣数人于半崖间披红碧纱为仙衣，随风习飏，令众观之。诳曰：「此仙也。」各令着仙衣以飞就之，即得成道。尅日设斋，饮中置莨菪子，与众餐之。女子好发者，截取为剃头，串仙衣，临崖下视，眼花恍忽，推崖底，一时烧杀，没取资财。事败，官司来检，灰中得焦拳尸骸数百余人。敕决杀玄景，县官左降。《朝野佥载》五。

## 李畬母

1. []{#唐轶十-李畬母-1}
监察御史李畬母清素贞洁，畬请禄米送至宅，母遣量之，賸三石。问其故，令史曰：「御史例不槩賸。」又问车脚几钱，又曰：「御史例不还脚钱。」母怒，令还所賸米及脚钱以责畬，畬乃追仓官科罪。诸御史皆有惭色。《朝野佥载》三。

## 符凤妻

1. []{#唐轶十-符凤妻-1}
符凤妻，字玉英。有节操，美而艳。以事徙儋州，至南海，逢獠贼所劫，凤死之。妻被胁为非礼。英曰：「今遭不幸，非敢惜身；以一妇人奉拾余男子，君焉用？请推一长者为匹，儿之愿也。」贼然之。英曰：「容待妆饰讫，引就船中，不亦善乎？」有顷，盛装束罢，立于船头，谓诸贼曰：「不谓今朝奄逢仓卒，宁为玉碎，不为瓦全。」言讫，投于海。群贼惊，救之，不获。《朝野佥载》（台湾史语所藏谈刻本《广记》二七○）。　案：中华书局校点本此条为谈恺所补，实出于《新唐书·列女传》。

# 唐人轶事汇编卷十一

## 姚　崇

1. []{#唐轶十一-姚崇-1}
陕州刺史王当有女，甚爱之，集州县文武官，令善相者择婿。相者曰：「此无贵婿，惟识果毅姚某者有贵子，可嫁之，终必得力。」当从其言，遂嫁之，时人咸笑焉。乃元崇也。时年二十二，好猎，都未知书。尝诣一亲表饮，遂遇相者，谓之曰：「公甚贵，异日必为宰相。」归以告其母。母劝令读书，崇遂割放鹰鹞，折节学仕。为孝敬挽郎，举，下笔成章。后为同州刺史。《唐史》（《分门古今类事》九）。　案：《定命录》（《广记》二二一）以相者为袁天纲，误，二人年代实不相及。

2. []{#唐轶十一-姚崇-2}
姚崇初不悦学，年逾弱冠，常过所亲，见《修文殿御览》，阅之，喜，遂耽玩坟史，以文华著名。历牧常、扬，吏并建碑纪德。再秉衡轴，天下钦其公直。外甥任弈、任异少孤，养在崇家，乃与之立家产，谓之曰：「汝，吾无间然矣，惜殊宗而代疏矣。」命与其子同名，冀无别也。时人多之。《大唐新语》六。

3. []{#唐轶十一-姚崇-3}
长安末，诸酷吏并诛死，则天悔于枉滥，谓侍臣曰：「近者朝臣多被周兴、来俊臣推勘，递相牵引，咸自承伏。国家有法，朕岂能违。中间疑有滥者，更使近臣就狱推问，得报皆自承引，朕不以为疑，即可其奏。自周兴、俊臣死，更不闻有反逆者。然已前就戮者，岂不有冤滥耶？」夏官侍郎姚崇对曰：「自垂拱已后，被告身死破家者，皆柱酷自诬而死，告事者特以为功。天下号为罗织，甚于汉之党锢。陛下令近臣就狱推问者，近臣亦不自保，何敢辄有动摇。赖上天降灵，圣情发寤，诛灭凶竖，朝廷宴安。今日已后，微躯及一门百口，保见在内外官吏无反逆者。」则天大悦曰：「已前宰相皆顺成其事，陷朕为淫刑之主。闻卿所说，甚合朕心。」乃赐银一千两。《大唐新语》三。

4. []{#唐轶十一-姚崇-4}
见唐睿宗[7](#唐轶二-唐睿宗-7)。

5. []{#唐轶十一-姚崇-5}
姚元崇初拒太平得罪，上颇德之。既诛太平，方任元崇以相，进拜同州刺史。张说素不叶，命赵彦昭骤弹之，不许。居无何，上将猎于渭滨，密召元崇会于行所。初，元崇闻上讲武于骊山，谓所亲曰：「准式，车驾行幸，三百里内刺史合朝觐，元崇必为权臣所挤，若何？」参军李景初进曰：「某有儿母者，其父即教坊长入内，相公傥致厚赂，使其冒法进状，可达。」公然之，辄效。燕公说使姜皎入曰：「陛下久卜河东总管，重难其人。臣有所得，何以见赏？」上曰：「谁邪？如惬，有万金之赐。」乃曰：「冯翊太守姚元崇，文武全材，即其人也。」上曰：「此张说意也。卿罔上，当诛。」皎首服万死，即诏中官追赴行在。上方猎于渭滨，公至，拜马首。上言：「卿颇知猎乎？」元崇曰：「臣少孤，居广成泽，目不知书，唯以射猎为事。四十年，方遇张憬藏，谓臣当以文学备位将相，无为自弃。尔来折节读书。今虽官位过忝，至于驰射，老而犹能。」于是呼鹰放犬，迟速称旨。上大悦。上曰：「朕久不见卿，思有顾问，卿可于宰相行中行。」公行犹后。上纵辔久之，顾曰：「卿行何后？」公曰：「臣官疏贱，不合参宰相行。」上曰：「可兵部尚书同平章事。」公不谢，上顾讶焉。至顿，上命宰臣坐。公跪奏：「臣适奉作弼之诏不谢者，欲以十事上献，有不可行，臣不敢奉诏。」上曰：「悉数之，朕当量力而行，然后定可否。」公曰：「自垂拱已来，朝廷以刑法理天下，臣请圣政先仁义，可乎？」上曰：「朕深心有望于公也。」又曰：「圣朝自丧师青海，未有牵复之悔，臣请三数十年不求边功，可乎？」上曰：「可。」又曰：「自太后临朝以来，喉舌之任，或出于阉人之口，臣请中官不预公事，可乎？」上曰：「怀之久矣。」又曰：「自武氏诸亲，猥侵清切权要之地，继以韦庶人、安乐、太平用事，班序荒杂，臣请国亲不任台省官，凡有斜封待阙员外等官，悉请停罢，可乎？」上曰：「朕素志也。」又曰：「比来近密佞幸之徒，冒犯宪网者，皆以宠免，臣请行法，可乎？」上曰：「朕切齿久矣。」又曰：「比因豪家戚里，贡献求媚，延及公卿方镇，亦为之，臣请除租庸赋税之外，悉杜塞之，可乎？」上曰：「愿行之。」又曰：「太后造福先寺，中宗造圣善寺，上皇造金仙、玉真观，皆费巨百万，耗蠹生灵。凡寺观宫殿，臣请止绝建造，可乎？」上曰：「朕每睹之，心即不安，而况敢为者哉？」又曰：「先朝亵狎大臣，或亏君臣之敬，臣请陛下接之以礼，可乎？」上曰：「事诚当然，有何不可？」又曰：「自燕钦融、韦月将献直得罪，由是谏臣沮色。臣请凡在臣子，皆得触龙鳞，犯忌讳，可乎？」上曰：「朕非唯能容之，亦能行之。」又曰：「吕氏产、禄，几危西京，马、窦、阎、梁，亦乱东汉，万古寒心，国朝为甚，臣请陛下书之史册，永为殷鉴，作万代法，可乎？」上乃潸然良久曰：「此事真可为刻肌刻骨者也。」公再拜曰：「此诚陛下致仁政之初，是臣千年一遇之日，臣敢当弼谐之地。天下幸甚，天下幸甚。」又再拜，蹈舞称万岁者三。从官千万，皆出涕。上曰：「坐！」公坐于燕公之下，燕公让不敢坐。上问，对曰：「元崇是先朝旧臣，合首坐。」公曰：「张说是紫微宫使，今臣是客宰相，不合首坐。」上曰：「可紫微宫使居首坐。」《开元升平源》。又《通鉴考异》一二引。　案：《通鉴考异》曰：「似好事者为之，依托吴兢名，难以尽信。」

6. []{#唐轶十一-姚崇-6}
姚崇以拒太平公主，出为申州刺史，玄宗深德之。太平既诛，征为同州刺史。素与张说不叶，说讽赵彦昭弹之，玄宗不纳。俄校猎于渭滨，密召崇会于行所，玄宗谓曰：「卿颇知猎乎？」崇对曰：「此臣少所习也。臣年三十，居泽中，以呼鹰逐兔为乐，犹不知书。张璟〔藏〕谓臣曰：『君当位极人臣，无自弃也。』尔来折节读书，以至将相。臣少为猎师，老而犹能。」玄宗大悦，与之偕马臂鹰，迟速在手，动必称旨。玄宗懽甚，乐则割鲜，闲则咨以政事，备陈古今理乱之本上之，可行者必委曲言之。玄宗心益开，听之亹亹忘倦。军国之务，咸访于崇。崇罢冗职，修旧章，内外有叙。又请无赦宥，无度僧，无数迁吏，无任功臣以政。玄宗悉从之，而天下大理。《大唐新语》一。《唐语林》二。

7. []{#唐轶十一-姚崇-7}
姚元崇初牧荆州，三年，受代日，阖境民吏泣拥马首，遮道不使去，所乘之马鞭镫，民皆截留之，以表瞻恋。新牧具其事奏之，褒诏美焉。就赐中金一千两。《开元天宝遗事》上。又《云仙杂记》一○引。《唐语林》一。　案：据史传，姚崇未曾牧荆州。

8. []{#唐轶十一-姚崇-8}
见唐玄宗[14](#唐轶二-唐玄宗-14)、[16](#唐轶二-唐玄宗-16)、[17](#唐轶二-唐玄宗-17)、[18](#唐轶二-唐玄宗-18)。
9. []{#唐轶十一-姚崇-9}
见唐玄宗[14](#唐轶二-唐玄宗-14)、[16](#唐轶二-唐玄宗-16)、[17](#唐轶二-唐玄宗-17)、[18](#唐轶二-唐玄宗-18)。
10. []{#唐轶十一-姚崇-10}
见唐玄宗[14](#唐轶二-唐玄宗-14)、[16](#唐轶二-唐玄宗-16)、[17](#唐轶二-唐玄宗-17)、[18](#唐轶二-唐玄宗-18)。
11. []{#唐轶十一-姚崇-11}
见唐玄宗[14](#唐轶二-唐玄宗-14)、[16](#唐轶二-唐玄宗-16)、[17](#唐轶二-唐玄宗-17)、[18](#唐轶二-唐玄宗-18)。

12. []{#唐轶十一-姚崇-12}
见武皇后[21](#唐轶一-武皇后-21)。

13. []{#唐轶十一-姚崇-13}
魏知古起诸吏，为姚崇引用，及同升也，崇颇轻之。无何，请知古摄吏部尚书、知东都选士事，以吏部尚书宋璟门下过官，知古心衔之，思有以中之者。时崇二子并分曹洛邑，会知古至，恃其家君，颇招顾请托。知古归，悉以上闻。他日，上召崇，从容谓曰：「卿子才乎？皆何官也？又安在？」崇揣知上意，因奏云：「两人皆分司东都矣。其为人欲而寡慎，是必以事干知古。然臣未及问之耳。」上始以丞相子重言之，欲微动崇，而意崇私其子，或为之隐。及闻崇所奏，大喜，且曰：「卿安从知之？」崇曰：「知古微时，是臣之所慰荐，以至荣达。臣之子愚，谓知古见德，必容其非，故必干之。」上于是明崇不私其子之过，而薄知古之负崇也。上欲斥之，崇为之请曰：「臣有子无状，挠陛下法，陛下特原之，臣为幸大矣。而由臣逐知古，海内臣庶必以陛下为私臣矣，非所以裨元化也。」上久乃许之。翌日，以知古为工部尚书，罢知政事。《次柳氏旧闻》。

14. []{#唐轶十一-姚崇-14}
紫微舍人倪若水赃至八百贯，因诸王内宴，姚元崇讽之曰：「倪舍人正直，百司嫉之，欲成事，何不为上言之？」诸王入，众共救之，遂释，一无所问。主书赵诲受蕃饷一刀子，或直六七百钱，元崇宣敕处死。后有降，崇乃批曰：「别敕处死者，决一百，配流。」大理决赵诲一百不死，夜遣给使缢杀之。《朝野佥载》（《通鉴考异》一二）。

15. []{#唐轶十一-姚崇-15}
开元中，申王㧑奏：「辰府录事阎楚珪，望授辰府参军。」玄宗许之。姚崇奏曰：「臣昔年奏旨，王公驸马所有奏请，非降墨敕，不可商量。其楚珪官，请停。」诏从之。《大唐新语》四。

16. []{#唐轶十一-姚崇-16}
上幸东都，至绣岭宫，当时炎酷，上以行宫狭隘，谓左右曰：「此有佛寺乎？吾将避暑于广厦。」或云：「六军填委于其中，不可速行。」上谓高力士曰：「姚崇多计，第往觇之。」力士回奏云：「姚崇方紾𫄨绤乘小驷按辔于木阴下。」上悦曰：「吾得之矣。」遽命小驷，而顿消暑溽，乃叹曰：「小事尚如此，触类而长之，天下固受其惠矣。」《明皇杂录》（《通鉴考异》一二）。又张本《说郛》三二引。《类说》一六有节文。《白孔六帖》三引作《开元记》。《五色线》上。

17. []{#唐轶十一-姚崇-17}
姚崇为紫微令，旧例给舍直次，不让宰相。崇以年位俱高，不依其请。令史持直簿诣之，崇批其簿曰：「告直令史，遣去又来，必欲取人，有同司命。老人年事，终不拟当。」给舍见之欢笑，不复逼也。后遂停宰相直宿。《大唐新语》一三。又《广记》二五引。《文昌杂录》一一。

18. []{#唐轶十一-姚崇-18}
姚梁公与崔监司在中书。梁公有子丧，在假旬日，政事委积，处置皆不得。言于玄宗，玄宗曰：「朕以天下事本付姚崇，以卿坐镇雅俗。」及梁公出，顷刻间决遣尽毕。时齐平阳为舍人，在旁见之。梁公自以为能，颇有得色，乃问平阳曰：「余之为相，比何等人？」齐未及对。梁公曰：「何如管、晏？」曰：「不可比管、晏。管、晏作法，虽不及后，犹及其身。相公前入相，所立法令施未竟，悉更之，以此不及。」梁公曰：「然则竟如何？」曰：「相公可谓救时之相也。」梁公投笔曰：「救时之相，岂易得乎？」时齐平阳善知今事，高仲舒善知古事。姚作相，凡质疑问难，皆此二人。因叹曰：「欲知古事，问高仲舒；欲知今事，问齐澣，即无败政矣！」《唐语林》三。《戎幕闲谈》（《类说》五二）。

19. []{#唐轶十一-姚崇-19}
见源干曜[4](#)。

20. []{#唐轶十一-姚崇-20}
见张说[10](#唐轶十一-张说-10)。

21. []{#唐轶十一-姚崇-21}
姚元崇与张说同为宰辅，颇疑阻，屡以其相侵，张衔之颇切。姚既病，诫诸子曰：「张丞相与我不叶，衅隙甚深。然其人少怀奢侈，尤好服玩，吾身殁之后，以吾尝同寮，当来吊。汝其盛陈吾平生服玩宝带重器，罗列于帐前，若不顾，汝速计家事，举族无类矣；目此，吾属无所虞，便当录其玩用，致于张公，仍以神道碑为请。既获其文，登时便写进，仍先砻石以待之，便令镌刻。张丞相见事迟于我，数日之后当悔，若却征碑文，以刊削为辞，当引使视其镌刻，仍告以闻上讫。」姚既殁，张果至，目其玩服三四，姚氏诸孤，悉如教诫。不数日文成，叙述该详，时为极笔。其略曰：「八柱承天，高明之位列；四时成岁，亭毒之功存。」后数日，张果使使取文本，以为词未周密，欲重为删改。姚氏诸子仍引使者示其碑，乃告以奏御。使者复命。悔恨拊膺，曰：「死姚崇犹能算生张说，吾今知才之不及也远矣。」《明皇杂录》上。又《广记》一七○引。

22. []{#唐轶十一-姚崇-22}
初，姚崇引〔宋〕璟为中丞，再引之入相。崇善应变，故能成天下之务；璟善守文，故能持天下之政。二人执性不同，同归于道，叶心翼赞，以致刑措焉。《大唐新语》一。《唐语林》一。

23. []{#唐轶十一-姚崇-23}
姚元崇为宰相，忧国如家，爱民如子，未尝私于喜怒，惟以忠孝为意。四方之民，皆画元崇之真神事焉，求之有福。《开元天宝遗事》上。

24. []{#唐轶十一-姚崇-24}
姚开府凡三为相，而必兼兵部，至于军镇道里与骑卒之数，皆暗能计之矣。《隋唐嘉话》下。《唐语林》二。

25. []{#唐轶十一-姚崇-25}
见裴光庭[1](#唐轶十一-裴光庭-1)。

26. []{#唐轶十一-姚崇-26}
姚崇每与儿孙会集，曰：「外甥自非疏，但别姓耳。」遣与儿姪连名。《唐语林》一。

27. []{#唐轶十一-姚崇-27}
见成敬奇[1](#唐轶九-成敬奇-1)。

28. []{#唐轶十一-姚崇-28}
见魏光乘[1](#唐轶十二-魏光乘-1)。

## 宋　璟

1. []{#唐轶十一-宋璟-1}
刘禹锡上权舍人书曰：昔宋广平之沉下僚也，苏公味道时为绣衣直指使者，广平投以《梅花赋》，苏盛称之，自是方列于闻人之目。《唐诗纪事》一四。

2. []{#唐轶十一-宋璟-2}
皮日休《桃花赋序》曰：余常慕宋广平之为相，贞姿劲质，刚态毅状，疑其铁肠石心，不能吐婉媚辞。然覩其文而有《梅花赋》，清便富艳，得南朝徐、庾之体。《唐诗纪事》一四。

3. []{#唐轶十一-宋璟-3}
宋璟未第时，因于日中览镜，镜影忽成「相」字。璟因此自负，遂修相业，后如其志。《开元天宝遗事》上。

4. []{#唐轶十一-宋璟-4}
见王晙[1](#唐轶十一-王晙-1)。

5. []{#唐轶十一-宋璟-5}
张易之、昌宗方贵宠用事，潜相者言其当王，险薄者多附会之。长安末，右衞西街有牓云：「易之兄弟、长孙汲、裴安立等谋反。」宋璟时为御史中丞，奏请穷理其状。则天曰：「易之已有奏闻，不可加罪。」璟曰：「易之为飞书所逼，穷而自陈。且谋反大逆，法无容免，请勒就台勘当，以明国法。易之等久蒙驱使，分外承恩，臣言发祸从，即入鼎镬。然义激于心，虽死不恨。」则天不悦。内史杨再思遽宣敕命，令璟出，璟曰：「天颜咫尺，亲奉德音，不烦宰臣擅宣王命。」左拾遗李邕历阶而进曰：「宋璟所奏，事关社稷，望陛下可其所奏。」则天意若解，乃传命令易之就台推问。斯须，特敕原之，仍遣易之、昌宗就璟拜谢。拒而不见，令使者谓之曰：「公事当公言之，私见即法有私也。」璟谓左右：「恨不先打竖子脑破，而令混乱国经，吾负此恨。」时朝列呼易之、昌宗为五郎、六郎，璟独以官呼之。天官侍郎郑杲谓璟曰：「中丞奈何唤五郎为卿？」璟曰：「郑杲何庸之甚！若以官秩，正当卿号；若以亲故，当为张五郎、六郎矣。足下非张氏家僮，号五郎、六郎何也？」杲大惭而退。《大唐新语》二。《唐语林》三。《唐会要》六一。

6. []{#唐轶十一-宋璟-6}
宋璟尝侍宴朝堂，张易之兄弟皆为列卿位，举筯待璟，久之方至。先执酒向西拜谢，饮不尽卮，遽称腹痛而归。《续世说》三。

7. []{#唐轶十一-宋璟-7}
宋璟，则天朝以频论得失，内不能容，而惮其公正，乃敕璟往扬州推按。奏曰：「臣以不才，叨居宪府，按州县乃监察御史事耳，今非意差臣，不识其所由，请不奉制。」无何，复令按幽州都督屈突仲翔。璟复奏曰：「御史中丞，非军国大事不当出使。且仲翔所犯赃污耳，今高品有侍御史，卑品有监察御史，今敕臣，恐非陛下之意，当有危臣，请不奉制。」月余，优诏令副李峤使蜀。峤喜，召璟曰：「叨奉渥恩，与公同谢。」璟曰：「恩制示礼数，不以礼遣璟，璟不当行，谨不谢。」乃上言曰：「臣以宪司，位居独坐。今陇蜀无变，不测圣意令臣副峤，何也？恐乖朝庭故事，请不奉制。」易之等冀璟出使，当别以事诛之。既不果，伺璟家有婚礼，将剌杀之。有密以告者，璟乘事舍于他所，乃免。易之寻伏诛。《大唐新语》二。《唐语林》三。

8. []{#唐轶十一-宋璟-8}
武三思得幸于中宗，京兆人韦月将等不堪愤激，上书告其事。中宗惑之，命斩月将。黄门侍郎宋璟执奏，请按而后刑。中宗愈怒，不及整衣履，岸巾出侧门，迎谓璟曰：「朕以为已斩矣，何以缓之？」命促斩，璟曰：「人言宫中私于三思，陛下竟不问而斩，臣恐有窃议。」固请按而后刑。中宗大怒，璟曰：「请先斩臣，不然，终不奉诏。」乃流月将于岭南，寻使人杀之。《大唐新语》二。《唐语林》三。《唐会要》六二。

9. []{#唐轶十一-宋璟-9}
见唐睿宗[7](#唐轶二-唐睿宗-7)。

10. []{#唐轶十一-宋璟-10}
宋璟为广府都督，玄宗思之，使内侍杨思勗驰马往追。璟拜恩就马，在路竟不与思勗交一言。思勗以将军贵幸殿庭，因诉于玄宗。上嗟叹良久，即拜刑部尚书。《封氏闻见记》九。《唐语林》三。

11. []{#唐轶十一-宋璟-11}
见唐玄宗[14](#唐轶二-唐玄宗-14)、[20](#唐轶二-唐玄宗-20)。
12. []{#唐轶十一-宋璟-12}
见唐玄宗[14](#唐轶二-唐玄宗-14)、[20](#唐轶二-唐玄宗-20)。

13. []{#唐轶十一-宋璟-13}
见姚崇[22](#唐轶十一-姚崇-22)。

14. []{#唐轶十一-宋璟-14}
玄宗令宋璟制诸王及公主邑号，续遣中使宣诏令，更作一佳号，璟奏曰：「七子均养，鸣鸠之德。至锡名号，不宜有殊。今奉此旨，恐母宠子异，非正家国之大训，王化之所宜，不敢奉诏。」玄宗从之。《大唐新语》三。

15. []{#唐轶十一-宋璟-15}
见苏颋[16](#唐轶十一-苏颋-16)。

16. []{#唐轶十一-宋璟-16}
宋璟爱民恤物，朝野归美，时人咸谓璟为有脚阳春，言所至之处，如阳春煦物也。《开元天宝遗事》下。

17. []{#唐轶十一-宋璟-17}
端午日，玄宗赐宰臣钟乳。宋璟既拜赐，而命医人炼之，医请将归家炼。子弟谏曰：「此乳珍异，他者不如，今付之归，恐招欺换。」璟诫之曰：「自隐尔心然，疑他心耶？仗信示诚，犹恐不至，矧有猜责，岂可得乎？」《大唐新语》七。《芝田录》（《类说》一一）。《唐语林》一。

18. []{#唐轶十一-宋璟-18}
有荐山人范知濬文学，并献其所为文，宋璟判曰：「观其《良宰论》，颇涉佞谀。山人宜极言谠议，岂宜偷合苟容！」抑而不奏。《续世说》一二。

19. []{#唐轶十一-宋璟-19}
开元初，突厥寇边。时天武军将子郝灵筌出使回，引回纥部落，斩突厥黠夷献首于阙下。自谓有不世之功。时宋璟为相，以天子少好武，恐徼功者生心，痛抑其赏。逾年，始受中郎将，灵筌遂呕血而死。《南部新书》己。

20. []{#唐轶十一-宋璟-20}
宋璟与苏瓌子颋同时为相。按苏颋除紫薇侍郎平章事，时璟叹曰：「吾与苏家父子同时为丞相，至如宽厚博物，仆射亦有之，若正直贤明，则颋过其父。」推此为论，继代为相有如此，颋与其父同秉衡者，古无所闻。璟初共其父比肩，又与其子同列。如璟年德重，久居台位，又无其比。《卓异记》。

21. []{#唐轶十一-宋璟-21}
见苏颋[8](#唐轶十一-苏颋-8)。

22. []{#唐轶十一-宋璟-22}
见裴光庭[4](#唐轶十一-裴光庭-4)。

23. []{#唐轶十一-宋璟-23}
开元中，宋璟疾负罪而妄诉不已者，付御史台治之。会天旱，有优人作魃戏于上前，问：「魃何为出？」对曰：「负冤者二百余人，相公悉以系狱，故魃不得不出。」未几，罢璟相。《记纂渊海》八九。

24. []{#唐轶十一-宋璟-24}
宋开府璟虽耿介不群，亦深好声乐，尤善羯鼓。乐部行王询云：「南山起云，北山起雨」，即开府所为也。始承恩顾，与上论鼓事，曰：「不是青州石末，即是鲁山花甆。撚小碧上，掌下须有朋去声肯之声。」据此，乃是汉震第二鼓也。且用石末、花甆，固是腰鼓，掌下朋肯声，是以手拍，非羯鼓明矣。第二鼓者，左以杖，右以手指。又开府谓上曰：「头如青山峰，手如白雨点，此即羯鼓之能事也。山峰取不动，雨点取碎急。」上与开府兼擅两鼓，而羯鼓偏好，以其比汉震稍雅细焉。开府之家悉传之。东都留守郑叔则祖母，即开府之女。今尊贤里郑氏第有小楼，即宋夫人习鼓之所也。开府孙沇亦工之，并有音律之学。贞元中进《乐书》三卷，德宗览而嘉之。又知是开府之孙，遂召对赐坐，与论音乐，喜甚。数日，又召至宣徽，张乐使观焉，曰：「有舛误乖谬，悉可言之。」沇沈吟曰：「容臣与乐官商搉讲论，具状条奏。」上使宣徽使、教坊使就教坊，与乐官参议数日，然后进奏。二使奏：「乐工多言沇不解声律，不审节拍，兼有聩疾，不可议乐。」上颇异之，又召宣徽使对，沇曰：「臣年老多病，耳实失聪，若迨于声律，不致无业。」上又使作乐，曲罢，问其得失，承禀舒迟，众工多笑之。沇顾笑者，忽忿怒作色，奏曰：「曲虽妙，其间有不可者。」上惊问之，即指一琵琶云：「此人大逆戕忍，不日间兼即抵法，不宜在至尊前。」又指一笙云：「此人神魂已游墟墓，不可更留供奉。」上尤惊异，令主者潜伺察之。旋而琵琶者为同辈告讦，称六七年前，其父自缢，不得端由。即令按鞫，遂伏其罪。笙者乃忧恐不食，旬日而卒。上益加知遇，面赐章绶，累召对，每令沇察乐。乐工惴恐胁息，不敢正视。沇惧罹祸，辞病而退。《羯鼓录》。又《御览》五八三、五六八引，《广记》二〇五引。《唐语林》五。

25. []{#唐轶十一-宋璟-25}
明教坊龙兴观西南隅，开府宋璟宅。南门之东，国子司业崔融宅。璟造宅悉东西相对，不为斜曲，以避恶名。融为则天哀策，用思精苦，下直，马过其门不觉，文就而卒。《两京记》（《御览》一八〇）。

26. []{#唐轶十一-宋璟-26}
见唐玄宗[107](#唐轶二-唐玄宗-107)。

## 刘幽求

1. []{#唐轶十一-刘幽求-1}
见张沛[1](#唐轶十-张沛-1)。

2. []{#唐轶十一-刘幽求-2}
「小子谋餐而已，　案：此上有脱文。此人岂享富贵者乎？」幽求闻之，拂衣而出。卢令遽下堦捉幽求衣，伸谢之，幽求竟去。卢回，谓诸郎官曰：「轻笑刘生，祸从此始。」卢令竟为宗、纪所排，左迁金州司马。六月，中宗晏驾。十五日酺酒间，裴漼卧于私第，幽求忽来诣漼，直入卧内，戴檝耳帽子，著白襕衫，底著短绯白衫，执漼手曰：「裴三！死生一决。」言讫而去。漼大惊，不测其故，谓其妻曰：「仆竟坐与　案：此下有脱文。非笑此子，恐祸在须臾。」明日时去清明九十九日。中宗小祥，百官率慰少帝。是日，月华门至辰巳后方开，传声曰：「斩决使刘相公出。」衣黄金甲，佩橐鞬，统万骑，兵士白刃耀日，自宗、纪及前时邪党轻笑者，咸受戮于朝。又唤兵部员外郎裴漼，漼股栗而前，幽求曰：「相识否？」漼答曰：「不识。」刘曰：「幽求与公俱以本官一例赴中书上任。」其夜凡制诰百余首，皆幽求作也。自为拜相白麻云：「前朝邑尉刘幽求忠贞贯日，义勇横秋，首建雄谋，果成大业，可中书舍人，参知机务。赐甲第一区，金银器皿十床，细婢十人，马百匹，锦彩千段，仍给铁券，特恕十死。」翌日，命金州司马卢齐卿京兆少尹知府事。载柳冲常侍所著《姓系》刘氏卷中。《唐语林》三。　案： 此条原出《常侍言旨》。

3. []{#唐轶十一-刘幽求-3}
刘幽求自朝邑尉为中书舍人，三日内拜相。《独异志》下。

4. []{#唐轶十一-刘幽求-4}
见王晙[2](#唐轶十一-王晙-2)。

## 崔日用

1. []{#唐轶十一-崔日用-1}
崔日用为御史中丞，赐紫。是时佩鱼须有特恩，亦因内宴，中宗命群臣撰词，日用曰：「台中鼠子直须谙，信足跳梁上壁龛。倚翻灯脂污张五，还来啮带报韩三。莫浪语，直王相，大家必若赐金龟，卖却猫儿相报赏。」中宗亦以金鱼赐之。《本事诗·嘲戏》。又《诗话总龟》前集三九引。《唐诗纪事》一〇。

2. []{#唐轶十一-崔日用-2}
平王诛逆韦，崔日用将兵杜曲，诛诸韦略尽，绷子中婴孩亦揘杀之。诸杜滥及者非一。浮休子曰：此逆韦之罪，疏族何辜！亦如冉闵杀胡，高鼻者横死；董卓诛阉人，无鬓者枉戮。死生命也。《朝野佥载》一。

3. []{#唐轶十一-崔日用-3}
上宴日，日用起舞，自歌云：「东馆总是鹓鸾，南台自多杞梓。日用读书万卷，何忍不蒙学士？墨制帘下出来，微臣眼看喜死。」其日以日用兼修文馆学士，制曰：「日用书穷万卷，学富三冬。」日用舞蹈拜谢。日用，滑州人。中宗时，武三思、宗楚客权宠交扇，日用多所结纳。才辩绝人，能乘机反复取富贵。韦氏平，遂为相。尝谓人曰：「吾平生所事，皆适时制变，不专始谋。然每一反思，若芒剌在背云。」明皇时，日用犹被宠眷，帝赋诗宴游，多预酬唱。《送张说巡边应制》云：「吉日四黄马，宣王六月兵。拟清鸡鹿塞，先指朔方城。」日用有才辩，惟是奸佞耳。中宗时，《七日应制》云：「曲江苔色冰前液，上苑梅香雪里娇。」亦佳语也。《唐诗纪事》一〇。

4. []{#唐轶十一-崔日用-4}
开元中，崔日用为汝州刺史。宅旧凶，世无居者，日用既至，修理洒扫，处之不疑。其夕，日用堂中明烛独坐。半夜后，有乌衣数十人自门入，至坐堦下，或有跛者眇者。日用问：「君辈悉为何鬼，来此恐人。」其跛者自陈云：「某等罪业，悉为猪身，为所放散在诸寺，号长生猪。然素不乐此生受诸秽恶，求死不得，恒欲于人申说，人见悉皆恐惧。今属相公为郡，相投转此身耳。」日用谓之曰：「审若是，殊不为难。」俱拜谢而去。翌日，寮佐来见日用，莫不惊其无恙也。衙毕，使奴取诸寺长生猪。既至，或跛或眇，不殊前见也。叹异久之，令司法为作名，乃杀而卖其肉，为造经像，收骨塟之。他日又来谢恩，皆作少年状，云：「不遇相公，犹十年处于秽恶。无以上报，今有宝剑一双，各值千金，可以除辟不祥，消弥凶厉也。」置剑床前，再拜而去。日用问：「我当何官？」答云：「两日内为太原尹。」更问得宰相否，默而不对。《广异记》（《广记》四三九）。

## 崔日知

1. []{#唐轶十一-崔日知-1}
唐京兆尹崔日知处分长安、万年及诸县左降流移人，不许暂停，有违晷刻，所由决杖。无何，日知贬歙县丞，被县家催，求与妻子别不得。《朝野佥载》（《广记》一二一）。

2. []{#唐轶十一-崔日知-2}
崔潞府日知，历职中外，恨不居八座。及为太常，于都寺厅事后起一楼，正与尚书省相望，人谓之崔公望省楼。《隋唐嘉话》下。又《广记》一八七引作《国史异纂》。

## 陆象先

1. []{#唐轶十一-陆象先-1}
陆象先为益州长史，奏嘉邛路远，请凿岷山之南，以从捷近。发卒从役，居人不堪，多道亡瘉死，行旅无利。左拾遗张宣明监姚嶲诸军事，兼招慰使，仍亲验其路，审其难险，移牒益州曰：「此路高山临云，深谷无景，至有斗绝巨险，殆不通人踪。经之者必搏壁傍崖，胁息而度。虽竟日登顿，二十许里，木人犹堪泪下，铁马亦可蹄穿。」象先览之兢惕，邈罢役，仍旧路以闻。蜀人赖焉。《大唐新语》九。

2. []{#唐轶十一-陆象先-2}
陆象先为蒲州刺史，有小吏犯罪，但慰勉而遣之。录事曰：「此例皆合于杖。」象先曰：「人情相去不远，此岂不解吾意？若论必须行杖，当自汝始。」录事惭惧而退。常谓人曰：「天下本自无事，只是愚人扰之，始为烦耳。但静其源，何忧不简。」前后历典数州，其政如一，人吏咸思之。《大唐新语》七。

3. []{#唐轶十一-陆象先-3}
陆兖公为同州刺史，有家僮遇参军不下马，参军怒，欲贾其事，鞭背见血。入白兖公曰：「卑吏犯某，请去官。」公从容谓曰：「奴见官人不下马，打也得，不打也得；官人打了，去也得，不去也得。」参军不测而退。《国史补》上。又《广记》一七七引。《唐语林》三。

4. []{#唐轶十一-陆象先-4}
冯翊之东窟谷，有隐士赵存者，元和十四年，寿逾九十，服精术之药，体甚轻健。自云父讳君乘，亦享遐寿。尝事兖公陆象先，言兖公之量固非凡可以测度。兖公崇信内典，弟景融窃非曰：「家兄溺此教，何利乎？」象先曰：「若果无冥道津梁，百岁之后，吾固当与汝等；万一有罪福，吾则分数胜汝。」及为冯翊太守，参军等多名族子弟，以象先性仁厚，于是与府寮共约戏赌。一人曰：「我能旋笏于厅前，硬努眼眶，衡揖使君，唱喏而出，可乎？」众皆曰：「诚如是，甘输酒食一席。」其人便为之。象先视之如不见。又一参军曰：「尔所为全易。吾能于使君厅前，墨涂其面，着碧衫子，作神舞一曲，慢趋而出。」群寮皆曰：「不可。诚敢如此，吾辈当歛俸钱五千，为所输之费。」其二参军便为之。象先亦如不见。皆赛所赌，以为戏笑。其第三参军又曰：「尔之所为绝易。吾能于使君厅前，作女人梳妆，学新嫁女拜舅姑四拜，则如之何？」众曰：「如此不可。仁者一怒，必遭叱辱，倘敢为之，吾辈愿出俸钱十千，充所输之费。」其第三参军遂施粉黛，高髻笄钗，女人衣，疾入，深拜四拜。象先又不以为怪。景融大怒曰：「家兄为三辅刺史，今乃成天下笑具！」象先徐语景融曰：「是渠参军儿等笑具，我岂为笑哉？」初，房琯尝尉冯翊，象先下孔目官党芬，于广衢相遇，避马迟，琯拽芬下，决脊数十下。芬诉之，象先曰：「汝何处人？」芬曰：「冯翊人。」又问：「房琯何处官人？」芬曰：「冯翊尉。」象先曰：「冯翊尉决冯翊百姓，告我何也？」琯又入见，诉其事，请去官。象先曰：「如党芬所犯，打亦得，不打亦得；官人打了，去亦得，不去亦得。」后数年，琯为弘农湖城令，移摄闵乡。值象先自江东征入，次闵乡，日中遇琯，留迨至昏黑，琯不敢言。忽谓琯曰：「携衾裯来，可以宵话。」琯从之，竟不交一言。到阙日，荐琯为监察御史。景融又曰：「比年房琯在冯翊，兄全不知之。今别四五年，因途次会，不交一词。到阙荐为监察御史，何哉？」公曰：「汝不自解。房琯为人，百事不欠，只欠不言。今则不言矣，是以为用之。」班行间大伏其量矣。《干子》（《广记》四九六）。

5. []{#唐轶十一-陆象先-5}
陆象僊家号象为钝公子……以避讳故也。《清异录》上。

## 张　说

1. []{#唐轶十一-张说-1}
张说母梦有一玉燕自东南飞来，投入怀中而有孕，生说。果为宰相，其至贵之祥也。《开元天宝遗事》上。

2. []{#唐轶十一-张说-2}
燕公说之少也，元怀景知其必贵，嫁女与之。后张至宰相，其男女数人婚姻荣盛，男尚公主，女为三品夫人。《定命录》（《广记》一七〇）。

3. []{#唐轶十一-张说-3}
则天初革命，大搜遗逸，四方之士应制者向万人。则天御雒阳城南门，亲自临试。张说对策为天下第一。则天以近古以来未有甲科，乃屈为第二等。其警句曰：「昔三监翫常，有司既纠之以猛；今四罪咸服，陛下宜计之以宽。」拜太子校书。仍令写策本于尚书省，颁示朝集及蕃客等，以光大国得贤之美。《大唐新语》八。

4. []{#唐轶十一-张说-4}
魏元忠以摧辱二张，反为所搆，云结少年欲奉太子。则天大怒，下狱勘之，易之引张说为证，召大臣，令元忠与易之、说等定是非。说佯气逼不应。元忠惧，谓说曰：「张说与易之共罗织魏元忠耶？」说叱曰：「魏元忠为宰相，而有委巷小儿罗织之言，岂大臣所谓？」则天又令说言元忠不轨状，说曰：「臣不闻也。」易之遽曰：「张说与元忠同逆。」则天问其故，易之曰：「说往时谓元忠居伊、周之地。臣以伊尹放太甲，周公摄成王之位，此其状也。」说奏曰：「易之、昌宗大无知！所言伊周，徒闻其语耳，讵知伊、周为臣之本末。元忠初加拜命，授紫绶，臣以郎官拜贺。元忠曰：『无尺寸之功而居重任，不胜畏惧。』臣曰：『公当伊、周之任，何愧三品。』然伊、周历代书为忠臣，陛下不遣臣学伊、周，使臣将何所学？」说又曰：「易之以臣宗室，故托为党。然附易之有台辅之望，附元忠有族灭之势。臣不敢面欺，亦惧元忠冤魂耳。」遂焚香为誓。元忠免死，流放岭南。《大唐新语》二。《唐语林》三。

5. []{#唐轶十一-张说-5}
长安三年，张易之、昌宗欲作乱，将图皇太子，遂谮御史大夫、知政事魏元忠。昌宗奏言：「可用凤阁舍人张说为证。」说初不许，遂赂以高官，说被逼迫，乃伪许之。昌宗乃奏：「元忠与太平公主所宠司礼丞高戬交通密谋，，构造飞语曰：『主上老矣，吾属当挟皇太子，可谓耐久。』」时则天春秋高，恶闻其语。凤阁侍郎宋璟恐说阿意，乃谓曰：「大丈夫当守死善道。」殿中侍御史张廷珪又谓曰：「朝闻道，夕死可矣。」起居郎刘知几又谓曰：「无污青史，为子孙累。」明日，上引皇太子、相王及宰相等于殿廷，遣昌宗与元忠、高戬对于上前。上谓曰：「具述其事。」说对曰：「臣今日对百寮，请以实录。」因厉声言：「魏元忠实不反，总是昌宗令臣诬枉耳。」是日，百寮震惧。上闻说此对，谓宰相曰：「张说倾巧，翻覆小人，且总收禁，待更勘问。」异日，又召，依前对问。昌宗乃屡诱掖逼促之，说视昌宗言曰：「乞陛下看取，天子前尚逼臣如此。况元忠实无反语，奈何欲令臣空虚加诬其罪！今大事去矣，伏愿记之。易之、昌宗必乱社稷。」天后默然，令所司且收禁。掌谏议大夫、知政事朱敬则密表奏曰：「魏元忠素称忠正，张说又所坐无名，俱令抵罪，恐失天下之望，愿加详察。」乃贬元忠为高要尉，说流钦州。时人议曰：昌宗等包藏祸心，遂与说计议，欲拟谋害大臣。宋璟等知说巧诈，恐损良善，遂与之言，令其内省。向使说元来不许昌宗虚证元忠，必无今日之事，乃是自招其咎。赖识通变，转祸为福，不然，皇嗣殆将危矣。后数年，说拜黄门侍郎，同中书门下平章事，因至史馆，读则天实录，见论证对元忠事，乃谓著作佐郎兼修国史吴兢曰：「刘五修实录，刘五即子玄也。论魏齐公事，殊不相饶假，与说毒手。」当时说验知是吴兢书之，所以假托刘子玄。兢从容对曰：「是兢书之，非刘公修述，草本犹在。其人已亡，不可诬枉于幽魂，令相公有怪耳。」同修史官苏、宋等见兢此对，深惊异之，乃叹曰：「昔董狐古之良史，即今是焉。」说自后频祈请删削数字，兢曰：「若取人情，何名为直笔。」《唐会要》六四。

6. []{#唐轶十一-张说-6}
见崔湜[1](#唐轶十-崔湜-1)。

7. []{#唐轶十一-张说-7}
见唐睿宗[7](#唐轶二-唐睿宗-7)。

8. []{#唐轶十一-张说-8}
见唐玄宗[10](#唐轶二-唐玄宗-10)。

9. []{#唐轶十一-张说-9}
开元初，玄宗诏太子宾客元行冲修魏征撰次《礼记疏》，拟行之于国学。及成，奏上之。中书令张说奏曰：「今上《礼记》，是戴圣所编。历代传习，已向千载，著为经教，不可刊削。至魏，孙炎始改旧本，以类相比，有同钞书，先儒所非，竟不行用。贞观中，魏征因炎旧书，更加厘正，兼为之注。先朝虽加赐赉，其书亦竟不行。今行冲勒成一家，然与先儒义乖，章句隔绝。若欲行用，窃恐未可。」诏从之，留其书于内府，竟不颁下。时议以为说之通识过于魏征。《大唐新语》七。

10. []{#唐轶十一-张说-10}
姚崇为相，忽一日对于便殿，举左足不甚轻利。上曰：「卿有足疾耶？」崇曰：「臣有腹心之疾，非足疾也。」因前奏张说罪状数百言，上怒曰：「卿归中书，宜宣与御史中丞共按其事。」而说未之知，会朱衣吏报午后三刻，说乘马先归。崇急呼御史中丞李林甫以前诏付之。林甫语崇曰：「说多智谋，是必困之，宜以剧地。」崇搆曰：「丞相得罪，未宜太偪。」林甫曰：「公必不忍耶！说当无害。」林甫正将诏付于御史，中路以马坠告假。说之未遭崇搆也，前旬月有教授书生私通于侍婢最宠者，会擒得奸状以闻于说，说怒甚，将穷狱于京兆尹。书生励声曰：「覩色不能禁，亦人之常情也。公贵为相，岂无缓急有用人乎？靳于一婢女耶！」说奇其言而释之，以侍儿与归。书生一跳迹去，旬月余无所闻知。忽一日直访于说，忧色满面，且言：「某感公之恩，思有谢者久之。今方闻公为姚相国所搆，外狱将具，公不知之，危将至矣。某愿得公平生所宝者，用计于九公主，必能立释之。」说因自历指状所宝之物，书生告云：「未足解公之难。」又凝思久之，忽曰：「近有鸡林郡夜明帘为寄信者。」书生曰：「吾事济矣。」因请手札数行，恳以情言，遂急趍出，逮夜始及九公主邸第，书生具以说旨言之，兼用帘为贽。且请公主曰：「上独不念在东宫时思必始终恩加张丞相乎？而今反用快不利张丞相之心耶？」明旦公主入谒，具为奏之。上感动，急命高力士就御史台宣前所按事并宜罢之。书生亦不再见张丞相矣。《松窗杂录》。又《广记》四九四引。《珊瑚钩诗话》三。

11. []{#唐轶十一-张说-11}
张说之谪岳州也，常郁不乐。时宰以说机辨才略，互相排摈。苏颋方当大用，而张说与瓌相善，张因为《五君咏》，致书，封其诗以遗颋，戒其使曰：「候忌日近暮送之。」使者既至，因忌日赍书至颋门下。会积阴累旬，近暮，吊客至，多说先公寮旧。颋因览诗，呜咽流涕，悲不自胜。翌日，乃上封事，陈说忠贞謇谔，尝勤劳王室，亦人望所属，不宜沦滞于遐方。上乃降玺书劳问，俄而迁荆州长史。陆象先、韦嗣立、张廷珪、贾曾，皆以谴逐岁久，因加甄收。颋常以说父之执友，事之甚谨，而说重其才器，深加敬慕焉。《明皇杂录》下。又《广记》二三五引。《唐诗纪事》一四。

12. []{#唐轶十一-张说-12}
见姚崇[21](#唐轶十一-姚崇-21)。

13. []{#唐轶十一-张说-13}
燕国公张说，幸佞人也。前为并州刺史，谄事特进王毛仲，饷致金宝不可胜数。后毛仲巡边，会说于天雄军大设，酒酣，恩敕忽降，授兵部尚书、同中书门下三品。说谢讫，便把毛仲手起舞，嗅其𫖇鼻。《朝野佥载》五。

14. []{#唐轶十一-张说-14}
玄宗朝，张说为丽正殿学士，常献诗曰：「东壁图书府，西垣翰墨林。讽诗关国体，讲《易》见天心。」玄宗深佳赏之，优诏答曰：「得所进诗，甚为佳妙。风雅之道，斯焉可观。并据才能，略为赞述，具如别纸，宜各领之。」玄宗自于彩笺上八分书说赞曰：「德重和鼎，功逾济川。词林秀发，翰苑光鲜。」其徐坚已下，并有赞述，文多不尽载。《大唐新语》八。

15. []{#唐轶十一-张说-15}
开元中，陆坚为中书舍人，以丽正学士或非其人，而所司供拟过为丰赡，谓朝列曰：「此亦何益国家，空致如此费损。」将议罢之。张说闻之，谓诸宰相曰：「说闻自古帝王，功成则有奢纵之失，或兴造池台，或躭玩声色。圣上崇儒重德，亲自讲论，刊梭图书，详延学者。今之丽正，即是圣主礼乐之司，永代规模不易之道。所费者细，所益者大。陆子之言，为未达也。」玄宗后闻其言，坚之恩眄，从此而减。《大唐新语》一。《续世说》一。《唐诗纪事》一四。　案：陆坚，《续世说》从《旧唐书·张说传》误作「徐坚」。

16. []{#唐轶十一-张说-16}
张说拜集贤学士，于院厅䜩会，举酒，说推让不肯先饮，谓诸学士曰：「学士之礼，以道义相高，不以官班为前后。说闻高宗朝修史学士有十八九人，时长孙太尉以元舅之尊，不肯先饮，其守九品官者亦不许在后，乃取十九杯一时举饮。长安中，说修《三教珠英》，当时学士亦高卑悬隔，至于行立前后，不以品秩为限也。」遂命数杯一时同饮，时议深赏之。《大唐新语》七。

17. []{#唐轶十一-张说-17}
见张九龄[4](#唐轶十一-张九龄-4)。

18. []{#唐轶十一-张说-18}
明皇封禅泰山，张说为封禅使。说女婿郑镒，本九品官，旧例封禅后，自三公以下皆迁转一级，惟郑镒因说骤迁五品，兼赐绯服。因大脯次，玄宗见镒官位腾跃，怪而问之，镒无词以对。黄幡绰曰：「此乃泰山之力也。」《酉阳杂俎》前集一二。

19. []{#唐轶十一-张说-19}
见唐玄宗[37](#唐轶二-唐玄宗-37)。

20. []{#唐轶十一-张说-20}
玄宗东封回，右丞相张说奏曰：「吐蕃丑逆，诚负万诛，然国家久事征讨，实亦劳心。今甘、凉、河、鄯征发不息，已数十年于兹矣，虽有尅捷，亦有败军，此诚安危之时也。闻其悔过请和，惟陛下许其稽颡，以息边境，则苍生幸甚。」玄宗曰：「待与王君筹之。」说出，谓源乾曜曰：「君勇而无谋，好兵以求相。两国和好，何以为功？彼若入朝，则吾计不行矣。」竟如其言。说惧君黩兵，终致倾覆。时隽州获鬭羊，因上鬭羊表以讽焉。玄宗不纳。至十五年九月，吐蕃果犯瓜州，杀刺史田元献，并害君，大杀掠男女，取军赀仓粮而去。君驰赴肃州以袭之，还至甘州巩笔驿，为吐蕃所击，师徒大败，君死之，咸如说言。《大唐新语》七。

21. []{#唐轶十一-张说-21}
中书舍人张均知考，父左相张说知京官考，特注曰：「父教子忠，古之善训。祁奚举子，义不务私。至如润色王言，章施帝载，道参坟典，例绝常功。恭闻前烈，尤难其任。岂以嫌疑，敢挠纲纪。考上下。」《玄宗实录》（《广记》一八六）。《唐会要》八一。《南部新书》戊。

22. []{#唐轶十一-张说-22}
见王湾[1](#唐轶十二-王湾-1)。

23. []{#唐轶十一-张说-23}
张说既致仕，在家修养，乃乘闲往景山之阳，于先茔建立碑表。玄宗仍赐御书碑额以宠之。其文曰：「呜呼！积善之墓。」与宣父延陵季子墓志同体也。朝野以为荣。及说薨，玄宗亲制神道碑，其略曰：「长安中，公为凤阁舍人，属麟台监张易之诬搆大臣，作为飞语。御史大夫魏元忠即其丑正，必以中伤。天后致投杼之疑，中宗忧掘蛊之变。是时敕公为证，啗以右职。一言刺回，四国交乱。公重为义，死且不辞，庭辩无辜，中旨有忤，左右为之惕息，而公以之抗词。反元忠之茔魂，出太子于坑陷。人谓此举义重于生。由是长流钦州，守正故也。」文多不尽载。《大唐新语》一一。

24. []{#唐轶十一-张说-24}
张说独排太平之党，请太子监国，平定祸乱，迄为宗臣，前后三秉大政，掌文学之任，凡三十年。为文思精，老而益壮，尤工大手笔，善用所长，引文儒之士以佐王化。得僧一行赞明阴阳律历，以敬授人时，封太山，祠睢上，举阙礼，谒五陵，开集贤，置学士，功业恢博，无以加矣。尚然诺于君臣、朋友之际，大义甚笃。及薨，玄宗为之罢元会。《大唐新语》一。

25. []{#唐轶十一-张说-25}
张燕公说，有宰辅之才，而多诡诈，复贪财贿。时人亦多之，亦污之。每中书议事，及众僚巡厅，或有所忤，立便叱骂，为众所嫌。故朝彦相谓曰：「张公之言，毒于极刑。」言好面辱人也。《开元天宝遗事》下。

26. []{#唐轶十一-张说-26}
玄宗朝宰相卢怀慎无疾暴终，夫人崔氏止儿女，不令号哭，曰：「公命未尽，我得知之。」语曰：「公清俭而廉洁，蹇进而谦退，四方赂遗，毫发不留。与张燕公同时为相，张纳货山积，其人尚在。奢俭之报，岂虚也哉？」及宵分，公复生。左右以夫人之言启陈，公曰：「理固不同。冥司有三十炉，日夕鼓槖，为说铸横财，我无一焉，恶可匹哉？」言讫复绝。《独异志》上。又《广记》一六五引。

27. []{#唐轶十一-张说-27}
张说于元宵召诸姬共宴，苦于无月，夫人以鸡林夜明帘悬之，炳于白日。夜半月出，惟说宅无光，帘夺之也。《采兰杂志》（《瑯嬛记》中）。

28. []{#唐轶十一-张说-28}
张燕公有石绿镜台，得自明川道士。玄宗闻其有异，取以精炭十车烧之，不变，乃已。《类聚记》（《云仙杂记》六）。

29. []{#唐轶十一-张说-29}
张燕公好求山东婚姻，当时皆恶之。及后与张氏为亲者，乃为甲门。《国史补》上。又《广记》一八四引。

30. []{#唐轶十一-张说-30}
张文贞公第某女嫁卢氏，尝为舅卢公求官，候公朝下而问焉，公不语，但指搘床龟而示之。女拜而归室，告其夫曰：「舅得詹事矣。」《大唐传载》。又《广记》二七一引。《南部新书》丁。《唐语林》三。

31. []{#唐轶十一-张说-31}
见苏颋[19](#唐轶十一-苏颋-19)。

32. []{#唐轶十一-张说-32}
见李泌[1](#唐轶十五-李泌-1)。

33. []{#唐轶十一-张说-33}
玄宗令张燕公撰华岳碑，首四句或云一行禅师所作。或云碑之文凿破，乱取之曰：「巉巉太华，柱天直上。青崖白谷，仰见仙掌。」《国史补》上。

34. []{#唐轶十一-张说-34}
见唐玄宗[175](#唐轶二-唐玄宗-175)。

35. []{#唐轶十一-张说-35}
张说携丽正文章谒友生，时正行宫中媚香，号化楼台，友生焚以待说，说出文置香上，曰：「吾文享是香无忝。」《征文玉井》（《云仙杂记》三）。

36. []{#唐轶十一-张说-36}
蜀小将韦少卿，韦表微堂兄也。少不喜书，嗜好劄青。其季父尝令解衣视之，胸上刺一树，树杪集鸟数十。其下悬镜，镜鼻系索，有人止于侧牵之。叔不解问焉，少卿笑曰：「叔不曾读张燕公诗否？『挽镜寒鸦集』耳。」《酉阳杂俎》前集八。又《广记》二六四引。

37. []{#唐轶十一-张说-37}
开元中，张说为宰相。有人惠说一珠，绀色有光，名曰记事珠。或有阙忘之事，则以手持弄此珠，便觉心神开悟，事无巨细，涣然明晓，一无所忘。说秘而至宝也。《开元天宝遗事》上。

38. []{#唐轶十一-张说-38}
见唐玄宗[151](#唐轶二-唐玄宗-151)。

39. []{#唐轶十一-张说-39}
张说、徐坚同为集贤学士十余年，好尚颇同，情契相得。时诸学士凋落者众，唯说、坚二人存焉。说手疏诸人名，与坚同观之。坚谓说曰：「诸公昔年皆擅一时之美，敢问孰为先后？」说曰：「李峤、崔融、薛稷、宋之问，皆如良金美玉，无施不可。富嘉謩之文，如孤峰绝岸，壁立万仞，丛云郁兴，震雷俱发，诚可畏乎！若施于廊庙，则为骇矣。阎朝隐之文，则如丽色靓妆，衣之绮绣，燕歌赵舞，观者忘忧。然类之《风》《雅》，则为俳矣。」坚又曰：「今之后进，文词孰贤？」说曰：「韩休之文，有如太羮玄酒，虽雅有典则，而薄于滋味。许景先之文，有如丰肌腻体，虽秾华可爱，而乏风骨。张九龄之文，有如轻缣素练，虽济时适用，而窘于边幅。王翰之文，有如琼林玉斝，虽烂然可珍，而多有玷缺。若能箴其所阙，济其所长，亦一时之秀也。」《大唐新语》八。又《广记》一九八引。《续世说》四。

40. []{#唐轶十一-张说-40}
巾子制，顶皆方平；仗内即头小而圆锐，谓之「内样」。开元中，燕公张说当朝文伯，冠服以儒者自处。玄宗嫌其异己，赐内样巾子，长脚罗幞头。燕公服之入谢，玄宗大悦。因此令内外官僚百姓并依此服。自后巾子虽时有高下，幞头罗有厚薄，大体不变焉。《封氏闻见记》五。《唐语林》四。

41. []{#唐轶十一-张说-41}
三拜中书：燕国张说。按中书故事本云：说三拜此命，终始无玷，自古未有。《卓异记》。

42. []{#唐轶十一-张说-42}
三代自中书舍人拜侍郎：燕公张说自中书舍人拜工部侍郎、子均自中书舍人拜礼部侍郎、孙蒙自中书舍人拜礼部侍郎。按张公三代自中书舍人拜侍郎，奕世无比，时号为佳美者耳。《卓异记》。

43. []{#唐轶十一-张说-43}
见泓师[3](#唐轶十二-泓师-3)、唐肃宗[18](#唐轶三-唐肃宗-18)。

## 卢怀慎

1. []{#唐轶十一-卢怀慎-1}
姚崇尝谒告十余日，政事委积，卢怀慎不能决，皇恐入谢于上，上曰：「朕以天下事委姚崇，以卿坐镇雅俗耳。」《古今事文类聚》别集二二。

2. []{#唐轶十一-卢怀慎-2}
唐卢怀慎，清慎贞素，不营资产，器用屋室，皆极俭陋。既贵，妻孥尚不免饥寒，而于故人亲戚散施甚厚。为黄门侍郎，在东都掌选事，奉身之具，才一布囊耳。后为黄门监兼吏部尚书，卧病既久，宋璟、卢从愿常相与访焉。怀慎卧于弊箦单席，门无帘箔，每风雨至，则以席蔽焉。常器重璟及从愿，见之甚喜，留连永日，命设食，有蒸豆两瓯、菜数茎而已，此外翛然无办。因持二人手谓曰：「二公当出入为藩辅，圣上求理甚切，然享国岁久，近者稍倦于勤，当有小人乘此而进，君其志之。」不数日而终。疾既笃，因手疏荐宋璟、卢从愿、李杰、李朝隐。上览其表，益加悼惜。既殁，家无留储，唯苍头自鬻以给丧事。上因校猎于城南，望墟落间，环堵卑陋，其家若有所营，因驰使问焉。还白怀慎大祥，方设斋会。上因为罢猎，悯其贫匮，即以缣帛赠之。《明皇杂录》（《广记》一六五）。　案：《避暑录话》上有考辨之言。

3. []{#唐轶十一-卢怀慎-3}
夏侯钺谒卢怀慎，坐终日，得竹粉汤一盏。《洛都要纪》（《云仙杂记》六）。

4. []{#唐轶十一-卢怀慎-4}
见张说[26](#唐轶十一-张说-26)。

5. []{#唐轶十一-卢怀慎-5}
见杨炎[2](#唐轶十七-杨炎-2)。

6. []{#唐轶十一-卢怀慎-6}
见魏光乘[1](#唐轶十二-魏光乘-1)。

7. []{#唐轶十一-卢怀慎-7}
卢怀慎，其先范阳人，祖父悊为灵昌令，因家焉。怀慎少清俭廉约，不营家业。累居右职。及秉钧衡，器用服饰无金玉文绣之丽，所得俸禄，皆随时分散，而家无余蓄，妻子不免匮乏。及薨，赠荆州大都督，谥曰文成。玄宗幸东都，下诏曰：「故检校黄门监卢怀慎，衣冠重器，廊庙周材，訏谟当三杰之一，学行总四科之二。等平津之辅汉，同季文之相鲁。节邻于古，俭实可师。虽清白莹然，籯金非宝；然妻孥贫窭，儋石屡空。言念平昔，弥深轸悼。宜恤凌统之孤，用旌晏婴之德。宜赐物一百段，米粟二百石。」明年，车驾还京师，望见怀慎别业，方营大祥斋，悯其贫乏，即赐绢五百疋。制苏颋为之碑，仍御书焉。子奂历任以清白闻，为陕郡太守。开元二十四年，玄宗还京师，次陕城顿，赏其政能，题赞于其厅事曰：「专城之重，分陕之雄。人多惠爱，性实谦冲。亦既利物，存乎匪躬。为国之宝，不坠家风。」天宝初，为晋陵太守。岭南利兼山海，前后牧守赃污者多，乃以奂为岭南太守，贪吏歛迹，人庶爱之。《大唐新语》三。

## 源乾曜

1. []{#唐轶十一-源乾曜-1}
泓师自东洛回，言于张说：「缺门道左有地甚善。公试请假三两日，有百僚至者，贫道于帘间视其相甚贵者，付此地。」说如其言，请假两日，朝士毕集。泓云：「或已贵，大福不再；或不称此地，反以为祸。」及监察御史源乾曜至，泓谓说曰：「此人贵与公等，试召之，方便授以此。」说召乾曜与语，源云：「乾曜大茔在缺门，先人尚未启祔。今请告归洛，赴先远之期，故来拜辞。」说具述泓言，必同行尤佳。源辞以家贫不办此，言不敢烦师同行。后泓复经缺门，见其地已为源氏墓矣。回谓说曰：「天赞源氏者，合洼处本高，今则洼矣；合高处本洼，今则高矣。其安坟及山门角缺之所，皆作者。问其价，乃赊买耳。问其卜葬者，村夫耳。问其术，乃凭下俚斗书耳。其制度一一自然如此，源氏子大贵矣。」乾曜自京尹拜相，为侍中近二十年。《戎幕闲谈》（《广记》三八九）。

2. []{#唐轶十一-源乾曜-2}
见唐玄宗[56](#唐轶二-唐玄宗-56)。

3. []{#唐轶十一-源乾曜-3}
见李林甫[4](#唐轶十三-李林甫-4)。

4. []{#唐轶十一-源乾曜-4}
源乾曜为宰相，移政事床。时姚元崇归休，及假满来，见床移，忿之。曜惧，下拜。玄宗闻之而停曜。宰相讳移床，移则改动，曜停后元崇亦罢，此其验也。《朝野佥载》六。

5. []{#唐轶十一-源乾曜-5}
见郗昂[2](#唐轶十三-郗昂-2)。

## 苏　颋

1. []{#唐轶十一-苏颋-1}
苏颋年五岁，裴谈过其父。颋方在，乃试诵庾信《枯树赋》，将及终篇，避「谈」字，因易其韵曰：「昔年移柳，依依汉阴。今看摇落，凄凄江浔。树犹如此，人何以任。」谈骇叹久之，知其他日必主文章也。《朝野佥载》四。《广人物志》（《广记》一六九）。《南部新书》丁。《续世说》四。

2. []{#唐轶十一-苏颋-2}
苏颋少不得父意，常与仆夫杂处，而好学不倦。每欲读书，又患无灯烛，常于马厩灶中旋吹火光照书诵焉。其苦学如此。后至相位。《开元天宝遗事》下。《唐语林》二。

3. []{#唐轶十一-苏颋-3}
苏瓌初未知颋，常处颋于马厩中，与佣仆杂作。一日，有客诣瓌，候于厅所，颋拥篲趋庭，遗坠文书。客取视之，乃《咏崐仑奴》诗也。其词曰：「指头十挺墨，耳朵两张匙。」客心异之。久而瓌出，与客淹留。客笑语之余，因咏其诗，并言形貌，问：「何人？非足下宗族庶孽耶？若加礼收举，必苏氏之令子也。」瓌自是稍稍亲之。适有人献瓌兔，悬于廊庑间。瓌乃召颋咏之，立呈诗曰：「兔子死阑殚，持来挂竹竿。试将明镜照，何异月中看。」瓌大惊奇，骤加礼敬。颋由是学问日新，文章盖代。及上平内难，一夕间制诏络绎，无非颋出，代称小许公也。《开天传信记》。又《广记》一七五引。《唐语林》三。《唐诗纪事》一〇。

4. []{#唐轶十一-苏颋-4}
中宗尝召宰相苏瓌、李峤子进见，二丞相子皆童年，上近抚于赭袍前，赐与甚厚。因语二儿曰：「尔日忆所通书，可奏为吾者言之。」颋应曰：「木从绳则正，后从谏则圣。」峤子失其名。亦进曰：「斮朝涉之胫，剖贤人之心。」上曰：「苏瓌有子，李峤无儿。」《松窗杂录》。又《广记》四九三引。《唐语林》三。《唐诗纪事》一〇。

5. []{#唐轶十一-苏颋-5}
苏颋聪悟过人，日诵数千言，虽记览如神，而父瓌训厉至严，常令衣青布襦伏于床下，出其颈受榎楚。及壮，而文学该博，冠于一时；性疏俊嗜酒。及玄宗既平内难，将欲草制书，难其人，顾谓瓌曰：「谁可为诏，试为思之。」瓌曰：「臣不知其他，臣男颋甚敏捷，可备指使。然嗜酒，幸免沾醉，足以了其事。」玄宗遽命召来。至时宿酲未解，粗备拜舞。尝醉呕殿下，命中使扶卧于御前，玄宗亲为举衾以覆之。既醒，受简笔，立成，才藻纵横，词理典赡。玄宗大喜，抚其背曰：「知子莫若父，有如此耶！」由是器重，已注意于大用矣。韦嗣立拜中书令，瓌署官告，颋为之辞，薛稷书，时人谓之三绝。颋才能言，有京兆尹过瓌，命颋咏「尹」字，乃曰：「丑虽有足，甲不全身，见君无口，知伊少人。」瓌与东明观道士周彦云素相往来，周时欲为师建立碑碣，谓瓌曰：「成某志不过烦相君诸子，五郎文，六郎书，七郎致石。」瓌大笑，口不言而心服其公。瓌子颋第五，诜第六，冰第七，诜善八分书。《明皇杂录》上。又《广记》一七四引。

6. []{#唐轶十一-苏颋-6}
景龙三年九月，苏瓌拜右仆射，同中书门下三品，与男中书舍人颋联事。奏请出为外官，遂进秘书监。御笔批云：「仆射不绾中书，苏颋不改也。」明日固让，上曰：「欲得卿长在中书。」遂与父联事通直。《唐会要》八二。

7. []{#唐轶十一-苏颋-7}
苏颋少聪俊，一览千言。景龙二年六月二日，初定内难；唯颋为中书舍人，在太极后阁。时颋尚年少，初当剧任，文诏填委，动以万计。时或忧其不济，而颋手操口对，无毫厘差失。主书韩礼、谭子阳转书诏草，屡谓颋曰：「乞公稍迟，礼等书不及，恐手腕将废。」中书令李峤见之，叹曰：「舍人思若涌泉，峤等所不测也。」《谭宾录》（《广记》二〇一）。《唐会要》五五。

8. []{#唐轶十一-苏颋-8}
苏颋，神龙中给事中，并修弘文馆学士，转中书舍人。时父瓌为宰相，父子同掌枢密，时人荣之。属机事填委，制诰皆出其手。中书令李峤叹曰：「舍人思如泉涌，峤所不及也。」后为中书侍郎，与宋璟同知政事。璟刚正，多所裁断，颋皆顺从其美。璟甚悦之，尝谓人曰：「吾与彼父子前后皆同时为宰相。仆射长厚，诚为国器；献可替否，罄尽臣节，颋过其父也。」后罢政事，拜礼部尚书而薨。及葬日，玄宗游咸宜宫，将举猎，闻颋丧出，怆然曰：「苏颋今日葬，吾宁忍娱游乎！」遂中路还宫。《大唐新语》一。《唐语林》二。

9. []{#唐轶十一-苏颋-9}
苏颋为中书舍人，父右仆射瓌卒，颋哀毁过礼。有敕起复，颋表固辞不起。上使黄门侍郎李日知就宅喻旨，终坐无言，乃奏曰：「臣见瘠病羸疫，殆不胜哀。臣不忍言，恐其殒绝。」上恻然，不之逼也。故时人语曰：「苏瓌有子，李峤无儿。」《朝野佥载》（《御览》四一四）。

10. []{#唐轶十一-苏颋-10}
长安春时，盛于游赏，园林树木无闲地，故学士苏颋应制云：「飞埃结红雾，游盖飘青云。」帝览之嘉赏焉。遂以御花亲插颋之巾上，时人荣之。《开元天宝遗事》下。《唐语林》二。《唐诗纪事》一〇。

11. []{#唐轶十一-苏颋-11}
玄宗谓宰臣曰：「从工部侍郎有得中书侍郎者否？」对曰：「任贤用能，非臣等所及。」上曰：「苏颋可除中书侍郎，仍令移入政事院，便供政事食。」明日加知制诰。有政事食，自颋始也。及入谢，固辞。上曰：「朕常欲用卿，每有一好官缺，即望诸宰臣论及，此皆卿之故人，遂无荐者，朕尝为卿叹息。中书侍郎，朕极重惜，自陆象先改后，朕每思无出卿者。」俄而弟诜为给事中，颋上表陈让。上曰：「古来有内举不避亲者乎？」颋曰：「晋大夫祈奚是也。」上曰：「若然，朕自用苏诜，何得屡言？近日即父子犹同中书，兄弟有何不得？卿言非至公也。」他日谓颋曰：「前朝有李峤、苏味道，时谓之苏李，朕今有卿及李乂，亦不谢之。卿所制文诰，朕自识之。自今以后，进书皆须别录一本，云臣某撰，朕便留箧中也。」至今为故事。《大唐新语》六。《唐会要》五四。

12. []{#唐轶十一-苏颋-12}
见李乂[1](#唐轶十一-李乂-1)。

13. []{#唐轶十一-苏颋-13}
苏颋与李乂对掌文诰，玄宗顾念之深也。八月十五夜，于禁中直宿，诸学士翫月，备文酒之宴。时长天无云，月色如画，苏曰：「清光可爱，何用灯烛？」遂使撤去。《开元天宝遗事》下。

14. []{#唐轶十一-苏颋-14}
见唐玄宗[51](#唐轶二-唐玄宗-51)。

15. []{#唐轶十一-苏颋-15}
上初以林邑国进白鹦鹉，惠利之性特异常者，因暇日以金饰之，示于三相。上再三美之。时苏颋初入相，每以忠让励上，因前进曰：「书云：『鹦鹉能言，不离飞鸟。』臣愿陛下深以为诫。」《松窗杂录》。又《广记》一六四引。《唐语林》五。

16. []{#唐轶十一-苏颋-16}
苏瓌：开元七年五月己丑朔，日有蚀之，玄宗素服候变，撤乐减膳，省囚徒，多所原放，水旱州皆定赈恤，不急之务，一切停罢。瓌与宋璟谏曰：「陛下频降德音，勤恤人隐，令徒已下刑尽责保放，惟流死等色，则情不可宽，此古人所以慎赦也。恐言事者，直以月蚀修刑，日蚀修德，或云分野应灾祥，冀合上旨。臣以为君子道长，小人道消，女谒不行，谗夫渐远，此所谓修德。囹圄不扰，甲兵不黩，理官不以深苛，军将不以轻进，此所谓修刑也。若陛下常以此留念，纵日月盈亏，将因此而致福，又何患乎！且君子耻言浮于行，故曰：『予欲无言』，又曰：『天何言哉，四时行焉，百物生焉。』要以至诚动天，不在制书频下。」玄宗深纳之。《大唐新语》三。　案：据《旧唐书》八八，苏瓌已卒于景云元年，苏颋开元四年入相，此为苏颋之事。

17. []{#唐轶十一-苏颋-17}
见张说[11](#唐轶十一-张说-11)。

18. []{#唐轶十一-苏颋-18}
唐尚书苏颋，少时有人相之云：「当至尚书，位终二品。」后至尚书三品，病亟，呼巫觋视之，巫云：「公命尽，不可复起。」颋因复论相者之言，巫云：「公初实然。由作桂府时杀二人，今此二人地下诉公，所司减二年寿，以此不至二品。」颋夙莅桂州，有二吏诉县令，颋为令杀吏。乃嗟叹久之而死。《广异记》（《广记》一二一）。《分门古今类事》二〇。

19. []{#唐轶十一-苏颋-19}
郑□□云：「张燕公文逸而学奥；苏许公文似古，学少简而密。张有《河朔刺史冉府君碑》，序金城郡君云：『蕣华前落，藁瘗城隅。天使马悲，启滕公之室；人看鹤舞，闭王母之坟。』亦其比也。」公又云：「张巧于才，近世罕比。《端午三殿侍宴诗》云：『甘露垂天酒，芝盘捧御书。含丹同蝘蜓，灰骨慕蟾蜍。』上亲解紫拂菻带以赐焉。苏尝梦书壁云：『元老见逐，谗人孔多。既诛群凶，方宣大化。』后十三年视草禁中，拜刘幽求左仆射制，上亲授其意，及进本，上自益前四句，乃梦中之词也。」《唐语林》二。　案：唐兰考此条为《刘宾客嘉话录》佚文。

20. []{#唐轶十一-苏颋-20}
张九龄常览苏颋文卷，谓同僚曰：「苏生之俊赡无敌，真文阵之雄帅也。」《开元天宝遗事》下。　案：《容斋随笔》一言：「颋为相时，九龄元未达也。」

21. []{#唐轶十一-苏颋-21}
学士苏颋有一锦纹花石，镂为笔架，尝置于砚席间，每天欲雨，即此石架津出如汗，逡巡而雨。颋以此常为雨候，固无差矣。《开元天宝遗事》下。

## 张嘉贞

1. []{#唐轶十一-张嘉贞-1}
张嘉贞落魄有大志，亦不自异，亦不下人。自平乡尉免归乡里，布衣环堵之中，萧然自得。时人莫之知也。张循宪以御史出，还次蒲州驿。循宪方复命，使务有不决者，意颇病之，问驿吏曰：「此有好客乎？」驿吏白以嘉贞。循宪召与相见，咨以其事积时疑滞者，嘉贞随机应之，莫不豁然。及命表，又出意外。他日，则天以问循宪，具以实对，因请以己官让之。则天曰：「卿能举贤，美矣。朕岂可无一官自进贤耶？」乃召见内殿，隔帘与语。嘉贞仪貌甚伟，神彩俊杰，则天甚异之。因奏曰：「臣生于草莱，目不覩阙廷之事。陛下过听，引至天庭，此万代之一遇。然咫尺之间，若披云雾，臣恐君臣之道，有所未尽。」则天曰：「善。」遽命卷帘。翌日，拜监察御史。开元初，拜中书舍人，迁并州长史，天平军节度使。有告其反者，鞫之无状。玄宗将罪告事者，嘉贞谏曰：「准法，告事不实，虽有反坐。此则不然。天下无虞，重兵利器，皆委边将。若告事者一不当，随而罪之，臣恐握兵者生心，为他日之患。且臣备陛下腹心，不宜为臣以绝言事之路。」玄宗大悦，许以衡轴处之。嘉贞因曰：「臣闻时难得而易失，及其过也，虽圣贤不能为时。昔马周起徒步谒圣主，血气方盛，太宗用之尽其才，才五十而终。向用稍晚，则无及也。今臣幸少壮，陛下不以臣不肖，雅宜及时用之。他日衰老，何能为也！」玄宗曰：「卿第往太原，行当召卿。」卒用之为相。在职尚简易，善疏决。论者称之。《大唐新语》六。《刘宾客嘉话录》。《南部新书》癸。

2. []{#唐轶十一-张嘉贞-2}
见崔湜[9](#唐轶十-崔湜-9)。

3. []{#唐轶十一-张嘉贞-3}
开元中，上急于为理，尤注意于宰辅，常欲用张嘉贞为相，而忘其名。夜令中人持烛于省中，访直宿者为谁，还奏中书侍郎韦抗，上即令召入寝殿。上曰：「朕欲命一相，尝记得风标为当时重臣，今为北方诸伯，不欲访左右，旬日念之，终忘其名，卿试言之。」抗奏曰：「张齐邱今为朔方节度。」上即令草诏，仍令宫人持烛，抗跪于御前，援笔而成，上甚称其敏捷典丽，因促命写诏勅。抗归宿省中，上不解衣以待旦，将降其诏书。夜漏未半，忽有中人复促抗入见。上迎谓曰：「非张齐邱，乃太原节度张嘉贞。」别命草诏。上谓抗曰：「维朕志先定，可以言命矣。适朕因阅近日大臣章疏，首举一通，乃嘉贞表也。因此洒然，方记得其名，此亦天启，非人事也。」上嘉其得人，复叹用舍如有人主张。《明皇杂录》上。又《广记》一四八引。　案：《容斋随笔》三载此事，云「予考其事大为不然」云云。

4. []{#唐轶十一-张嘉贞-4}
河东公镇并州，上问：「有何事，第言之。」奏曰：「臣有弟嘉祐，远牧方州，手足支离，常系念虑。」上因口敕：「张嘉祐可忻州刺史。」河东属郡，上意不疑，张亦不让，岂非至公无隐出于常限者乎！《尚书故实》。

5. []{#唐轶十一-张嘉贞-5}
公自言四世祖河东公为中书令着绯。绰安邑宅中，曾有河东公任中书令着绯真。又说傅游艺居相位着绿。《尚书故实》。

6. []{#唐轶十一-张嘉贞-6}
中书令河东公，开元中居相位。有张憬藏能言休咎，一日忽诣公，以一幅纸大书「台」字授公，公曰：「余见居台司，此何意也？」后数日，贬官台州刺史。《尚书故实》。又《广记》七七引。　案：《广记》以河东公为裴光庭，误。参见卢齐卿[1](#唐轶九-卢齐卿-1)。

7. []{#唐轶十一-张嘉贞-7}
见郭元振[3](#唐轶八-郭元振-3)。

8. []{#唐轶十一-张嘉贞-8}
张氏嘉贞生延赏，延赏生弘靖，国朝已来，祖孙三代为相，唯此一家。弘靖既拜，荐韩皐自代。韩氏休生滉，滉生皋，二代为相，一为左仆射，终不登廊庙。《国史补》中。

9. []{#唐轶十一-张嘉贞-9}
四代掌纶诰：张嘉贞、延赏、弘靖、次宗。从嘉贞至弘靖，掌纶诰继世，人以为冠古绝今。次宗又拜焉，前古未有，士林称之。《卓异记》。

## 张嘉祐

1. []{#唐轶十一-张嘉祐-1}
张嘉祐为相州刺史，至郡，询故事，皆云前后太守多不生出郡城，苟不流死则贬。嘉祐按其图籍，自后周尉迟迥死王事始也，乃为迥立庙，四时享之。后三年，入拜大金吾。到吴竞加以冕服，而其后皆荣迁去。《独异志》下。

## 萧　嵩

1. []{#唐轶十一-萧嵩-1}
见邵景[1](#唐轶十二-邵景-1)。

3. []{#唐轶十一-萧嵩-3}
见唐玄宗[51](#唐轶二-唐玄宗-51)。

3. []{#唐轶十一-萧嵩-3}
萧嵩为相，引韩休为同列，及在位，稍与嵩不协。嵩因乞骸骨，上慰嵩曰：「朕未厌卿，卿何庸去！」嵩俯伏曰：「臣待罪相府，爵位已极，幸陛下未厌臣，得以乞身，如陛下厌臣，臣首领之不保，又安得自遂？」因陨涕。上为之改容曰：「卿言切矣，朕思之未决，卿第归，至夕当有使，如无使，旦日宜如常朝谒也。」及日暮，命力士诏嵩曰：「朕惜卿，欲固留，而君臣始终，贵全大义，亦国家美事也。今除卿右丞相。」是日，荆州始进柑子，上以素罗包其二以赐之。《次柳氏旧闻》。《广记》一六四引作《柳氏史》。

4. []{#唐轶十一-萧嵩-4}
见裴光庭[4](#唐轶十一-裴光庭-4)。

5. []{#唐轶十一-萧嵩-5}
曲江游赏，虽云自神龙以来，然盛于开元之末。何以知之？案《实录》：天宝元年，敕以太子太师萧嵩私庙逼近曲江，因上表请移他处，敕令将士为嵩营造。嵩上表谢，仍让令将士创造。敕批云：「卿立庙之时，此地闲僻；今傍江修筑，举国胜游。与卿思之，深避喧杂。事资改作，遂命官司。承已拆除，终须结构。已有处分，无假致辞！」《唐摭言》三。参看杨炎8。

6. []{#唐轶十一-萧嵩-6}
见冯光震[1](#唐轶十二-冯光震-1)。

## 裴光庭

1. []{#唐轶十一-裴光庭-1}
姚元崇开元初为中书令，有善相者来见，元崇令密于朝堂目诸官后当为宰辅者，见裴光庭，白之。时光庭为武官，姚公命至宅与语，复使相者于堂中垂帘重审焉。光庭既去，相者曰：「定矣。」姚公曰：「宰相者，所以佐天成化，非其人莫可居之。向者与裴君言，非应务之士，词学又寡，宁有其禄乎？」相者曰：「公之所云者才也，仆之所述者命也，才与命固不同焉。」姚默然不信。后裴公果为宰相数年，及在庙堂，亦称名相。《定命录》（《广记》二二二）。

2. []{#唐轶十一-裴光庭-2}
裴光庭累典名藩，皆有异政。明皇谓宰辅曰：「裴光庭性逐恶，如扇驱蚊蚋焉。」《开元天宝遗事》下。《唐语林》三。　案：「裴光庭」，原作「袁光庭」，据《唐语林》改。

3. []{#唐轶十一-裴光庭-3}
开元十八年，苏晋为吏部侍郎，而侍中裴光庭每过官，应批退者，但对众披簿，以朱笔点头而已。晋遂榜选院云：「门下点头者，更引注拟。」光庭以为侮己，不悦。时有门下主事阎麟之为光庭心腹，专知吏部过官，每麟之裁定，光庭随口下笔，时人语曰：「麟之手，光庭口。」《唐会要》七四。又《广记》一八六引。《南部新书》甲、丁。

4. []{#唐轶十一-裴光庭-4}
初，裴光庭娶武三思女，高力士私焉。光庭有吏材，力士为之推毂，因以入相，时彦鄙之，宋璟、王晙酒后舞《回波乐》以为戏谑。光庭患之，乃奏：「天下三十余州缺刺史，升平日久，人皆不乐外官，请重臣兼外官领刺史以雄其望。」于是拟璟扬州，晙魏州，陆象先荆州，凡十余人。萧嵩执奏：「天下务重，实赖旧臣宿德访其得失，今尽失之，则朝廷空矣。」上乃悟，遂止。《唐朝年代记》（《通鉴考异》一三）。　案：《通鉴考异》云：「按《实录》，是岁（今案：指开元十八年）闰六月，以太子少保陆象先兼荆州长史，璟、晙未尝除外官。今不取。」

## 裴耀卿

1. []{#唐轶十一-裴耀卿-1}
岐王薨，册让皇帝，凡圹内置千味食。监护使裴耀卿奏曰：「尚食所料水陆等味一千余种，每色瓶盛，安于藏内，皆是非时瓜果，及马牛驴犊麞鹿肉，并诸药酒三十余色，仪注礼仪，并无所凭。」遂减省之。《南部新书》癸。

2. []{#唐轶十一-裴耀卿-2}
见唐玄宗[43](#唐轶二-唐玄宗-43)、[143](#唐轶二-唐玄宗-143)。
3. []{#唐轶十一-裴耀卿-3}
见唐玄宗[43](#唐轶二-唐玄宗-43)、[143](#唐轶二-唐玄宗-143)。

4. []{#唐轶十一-裴耀卿-4}
裴耀卿勤于王事，夜看案牍，昼决狱讼。常养一雀，每夜至初更时有声，至五更则急鸣，耀卿呼为知更雀。又于厅前，有一大桐树，至晓则有群鸟翔集，以此为出厅之候，故呼为报晓鸟。时人美焉。《开元天宝遗事》上。

## 张九龄

1. []{#唐轶十一-张九龄-1}
张九龄母梦九鹤自天而下，飞集于庭，遂生九龄。《九龄家传》（《锦绣万花谷》前集一八）。

2. []{#唐轶十一-张九龄-2}
张九龄少年时，家养群鸽，每与亲知书信往来，只以书系鸽足上，依所教之处飞往投之。九龄目之为飞奴。时人无不爱讶。《开元天宝遗事》上。

3. []{#唐轶十一-张九龄-3}
张九龄累历刑狱之司，无所不察。每有公事赴本司行勘，胥吏辈未敢讯劾，先取则于九龄。囚于前，面分曲直，口撰案卷，囚无轻重，咸乐其罪。时人谓之张公口案。《开元天宝遗事》下。《唐语林》一。

4. []{#唐轶十一-张九龄-4}
玄宗将封禅泰山，张说自定升山之官，多引两省工录及己之亲戚。中书舍人张九龄言于说曰：「官爵者，天下之公器，德望为先，劳旧为次。若颠倒衣裳，则讥议起矣。今登封沛泽，千载一遇，清流高品不沐殊恩，胥吏末班先加章绂，但恐制出之后，四方失望。今进草之际，事犹可改。」说曰：「事已决矣。悠悠之谈，何足虑也。」果为宇文融所劾。《大唐新语》三。《唐会要》五五。

5. []{#唐轶十一-张九龄-5}
牛仙客为凉州都督，节财省费，军储所积万计。崔希逸代之，具以闻，诏刑部尚书张利贞覆之，有实。玄宗大悦，将拜为尚书。张九龄谏曰：「不可。尚书，古之纳言，有唐以来，多用旧相居之。不然，历践内外清贵之地、妙行德望者充之。仙客本河湟一吏典耳，拔升清流，齿班常伯，此官邪也。又欲封之，良为不可。汉法，非有功不封。唐尊汉法，太宗之制也。边将积谷帛，缮兵器，盖将帅之常务。陛下念其勤劳，赏之金帛可也，尤不可列地封之。」玄宗怒曰：「卿以仙客寒士嫌之耶？若是，如卿岂有门籍！」九龄顿首曰：「荒陬贱类，陛下过听，以文学用臣。仙客起自胥吏，目不知书。韩信，淮阴一壮士耳，羞与绛、灌同列。陛下必用仙客，臣亦耻之。」玄宗不悦。翌日，李林甫奏：「仙客宰相材，岂不堪一尚书？九龄文吏，拘于古义，失于大体。」玄宗大悦，遂擢仙客为相。先是，张守珪累有战功，玄宗将授之以宰相。九龄谏曰：「不可。宰相者，代天理物，有其人而后授，不可以赏功。若开此路，恐生人心。传曰：国家之败，由官邪也。官滥爵轻，不可理也。若赏功臣，即有故事。」玄宗乃止。九龄由是获谴。自后朝士惩九龄之纳忠见斥，咸持禄养恩，无敢庭议矣。《大唐新语》七。

6. []{#唐轶十一-张九龄-6}
明皇以李林甫为相，后因召张九龄问可否，九龄曰：「宰相之职，四海具瞻，若任人不当，则国受其殃，只如林甫为相，然宠擢出宸衷，臣恐他日之后祸延宗社。」帝意不悦。忽一日，帝曲宴近臣于禁苑中，帝指示于九龄、林甫曰：「槛前盆池中所养鱼数头，鲜活可爱。」林甫曰：「赖陛下恩波所养。」九龄曰：「盆池之鱼犹陛下任人，他但能装景致助儿女之戏尔。」帝甚不悦。时人皆美九龄之忠直。《开元天宝遗事》上。《吹剑三录》。

7. []{#唐轶十一-张九龄-7}
张九龄在相位，有謇谔匪躬之诚，玄宗既在位年深，稍怠庶政，每见帝无不极言得失。李林甫时方同列，闻帝意，阴欲中之。时欲加朔方节度使牛仙客实封，九龄因称其不可，甚不叶帝旨。他日林甫请见，屡陈九龄颇怀诽谤。于时方秋，帝命高力士持白羽扇以赐，将寄意焉。九龄惶恐，因作赋以献，又为《归燕》诗以贻林甫。其诗曰：「海燕何微渺，乘春亦蹇来。岂知泥滓贱，只见玉堂开。绣户时双入，华轩日几回。无心与物竞，鹰隼莫相猜。」林甫览之，知其必退，恚怒稍解。九龄洎裴耀卿罢免之日，自中书至月华门，将就班列，二人鞠躬卑逊，林甫处其中，抑扬自得。观者窃谓一雕挟两兔。俄而诏张、裴为左右仆射，罢知政事。林甫视其诏，大怒曰：「犹为左右丞相耶？」二人趋就本班，林甫目送之。公卿以下视之，不觉股栗。《明皇杂录》下。又《诗话总龟》前集一七引。《本事诗·怨愤》。《唐诗纪事》一五。　案：《通鉴考异》一三、《避暑录话》上有考辨。

8. []{#唐轶十一-张九龄-8}
见李林甫[27](#唐轶十三-李林甫-27)。

9. []{#唐轶十一-张九龄-9}
见武惠妃[1](#唐轶二-武惠妃-1)。

10. []{#唐轶十一-张九龄-10}
张九龄见朝之文武僚属趋附杨国忠，争求富贵，惟九龄未尝及门，杨甚衔之。九龄常与识者议曰：「今时之朝彦，皆是向火乞儿，一旦火尽灰冷，暖气何在？当冻尸裂体，弃骨于沟壑中，祸不远矣。」果然因禄山之乱，附炎者皆罪累族灭，不可胜数。九龄之先见，信夫神智博达也！向火言附炎也。《开元天宝遗事》下。　案：《容斋随笔》一有辨正。

11. []{#唐轶十一-张九龄-11}
见杨国忠[28](#唐轶十三-杨国忠-28)。

12. []{#唐轶十一-张九龄-12}
张九龄开元中为中书令，范阳节度使张守珪奏裨将安禄山频失利，送就戮于京师。九龄批曰：「穰苴出军，必诛庄贾；孙武行令，亦斩宫嫔。守珪军令若行，禄山不宜免死。」及到中书，九龄与语久之，因奏曰：「禄山狼子野心，而有逆相，臣请因罪戮之，冀绝后患。」玄宗曰：「卿勿以王夷甫识石勒之意，误害忠良。」更加官爵，放归本道。至德初，玄宗在成都思九龄之先觉，诏曰：「正大厦者，柱石之力，昌帝业者，辅相之臣。生则保其雄名，殁则称其盛德。饰终未允于人望，加赠实存于国章。故中书令张九龄，维岳降神，济川作相，开元之际，寅亮成功，谠言定于社稷，先觉合于蓍龟。永怀贤弼，可谓大臣。竹帛犹存，樵苏必禁。爰从八命之秩，更重三台之位。可赐司徒，仍令遣使，就韶州致祭者。」《大唐新语》一。《唐语林》三。参见安禄山[4](#唐轶十四-安禄山-4)。

13. []{#唐轶十一-张九龄-13}
见唐玄宗[42](#唐轶二-唐玄宗-42)、[99](#唐轶二-唐玄宗-99)、[100](#唐轶二-唐玄宗-100)、[155](#唐轶二-唐玄宗-155)、[156](#唐轶二-唐玄宗-156)。
14. []{#唐轶十一-张九龄-14}
见唐玄宗[42](#唐轶二-唐玄宗-42)、[99](#唐轶二-唐玄宗-99)、[100](#唐轶二-唐玄宗-100)、[155](#唐轶二-唐玄宗-155)、[156](#唐轶二-唐玄宗-156)。
15. []{#唐轶十一-张九龄-15}
见唐玄宗[42](#唐轶二-唐玄宗-42)、[99](#唐轶二-唐玄宗-99)、[100](#唐轶二-唐玄宗-100)、[155](#唐轶二-唐玄宗-155)、[156](#唐轶二-唐玄宗-156)。
16. []{#唐轶十一-张九龄-16}
见唐玄宗[42](#唐轶二-唐玄宗-42)、[99](#唐轶二-唐玄宗-99)、[100](#唐轶二-唐玄宗-100)、[155](#唐轶二-唐玄宗-155)、[156](#唐轶二-唐玄宗-156)。
17. []{#唐轶十一-张九龄-17}
见唐玄宗[42](#唐轶二-唐玄宗-42)、[99](#唐轶二-唐玄宗-99)、[100](#唐轶二-唐玄宗-100)、[155](#唐轶二-唐玄宗-155)、[156](#唐轶二-唐玄宗-156)。

18. []{#唐轶十一-张九龄-18}
张九龄善谈论，每与宾客议论经旨，滔滔不竭如下坂走丸也，时人服其俊辩。《开元天宝遗事》下。

19. []{#唐轶十一-张九龄-19}
张曲江语人曰：「学者常想胸次吞云梦泽，笔头涌若耶溪，量既并包，文亦浩瀚。」《征文玉井》（《云仙杂记》一）。

20. []{#唐轶十一-张九龄-20}
见李泌[2](#唐轶十五-李泌-2)。

21. []{#唐轶十一-张九龄-21}
见贺知章[3](#唐轶十二-贺知章-3)。

22. []{#唐轶十一-张九龄-22}
故事：皆笏于带，然后乘马。张九龄体羸不胜，因设笏囊，使人持之马前。遂以为常制。《唐明皇杂录》（《事物纪原》二）。《事始》（张本《说郛》一〇）。《南部新书》甲。参见陈希烈[3](#唐轶十三-陈希烈-3)。

23. []{#唐轶十一-张九龄-23}
张曲江里第之侧有古柏，尝因狂风发其一根，解为器具，花纹甚奇，人以公之手笔冠世，目之曰「文章树」。《清异录》上。

## 钟绍京

1. []{#唐轶十一-钟绍京-1}
唐钟绍京位至中书令，朝廷称绍京有三绝：建立功勋，一也；忠鲠謇谔，二也；笔翰殊绝，三也。《实宾录》四。

2. []{#唐轶十一-钟绍京-2}
近日有钟尚书绍京，亦为好事，不惜大费破产求书，计用数百万钱，惟市得右军行书五纸，不能致真书一字。账怀瓘《书估》（《法书要录》四）。

3. []{#唐轶十一-钟绍京-3}
钟绍京，虔州赣人，魏太尉繇十五代孙。以善书直凤阁，武后时，署诸宫殿、明堂，及铭九鼎，皆其笔也。尤善草隶。当时呼为小钟。其字画妍媚，遒劲有法。石泉公王方庆素尚毫翰，每还私第，必请绍京盛论法书。方庆常疾，须绍京言书辄差，右相杨再思以为钟君可愈王侍郎疾也。张昌宗搜访天下图书，以绍京妙识古今，奏请直秘书，宝匣奇迹，莫不遍览。明皇在藩邸，爱重其书，及即位，拜户部尚书、太子詹事。绍京嗜书画，如王羲之、献之、褚遂良真迹，家藏至数十百卷。《书小史》九。

## 王　琚

1. []{#唐轶十一-王琚-1}
上于藩邸时，每戏游城南韦、杜之间。因逐狡兔，意乐忘返，与其徒十数人，饥倦甚，休息于封部大树下。适有书生延上过其家，家贫，止于村妻、一驴而已。上坐未久，书生杀驴拔蒜备馔，酒肉霶霈。上顾而奇之，及与语，磊落不凡，问其姓名，乃王琚也。自是上每游韦、杜间，必过琚家，琚所咨议合意，益亲善焉。及韦氏专制，上忧甚，独密言于琚，曰：「乱则杀之，又何疑也？」上遂纳琚之谋，戡定祸难。累拜为中书侍郎，实预配享焉。《开天传信记》。又《广记》四九四引。《唐语林》四。

2. []{#唐轶十一-王琚-2}
〔王〕琚以谄谀自进，未周年为中书侍郎。其母氏闻之，自洛赴京，戒之曰：「汝徒以谄媚险诐取容，色交自达，朝廷侧目，海内切齿。吾尝恐汝家坟陇无人守之！」琚惭惧，表请侍母。上初大怒，后许之。《朝野佥载》（《通鉴考异》一二）。

3. []{#唐轶十一-王琚-3}
郴州刺史王琚刻木为獭，沉于水中，取鱼引首而出。盖獭口中安饵，为转关，以石缒之则沉。鱼取其饵，关即发，口合则衔鱼，石发则浮出矣。《朝野佥载》六。又《广记》二二六引。

## 王毛仲

1. []{#唐轶十一-王毛仲-1}
王毛仲本高丽人，玄宗在藩邸，与李宜得服勤左右，帝皆爱之。每侍宴，与姜皎同榻，坐于帝前。既而贵倨恃旧，益为不法，帝常优容之，每遣中官问讯。毛仲受命之后，稍不如意，必恣其凌辱，而后遣还。高力士、杨思勗忌之颇深，而未尝敢言于帝。毛仲妻李氏既诞育三日，帝命力士赐以酒食金帛甚厚，仍命其子为五品官。力士既还，帝曰：「毛仲喜否，复有何词？」力士曰：「出其儿以示臣，熟眄褓中曰：『此儿岂不消三品官？』」帝大怒曰：「往诛韦氏，此贼尚持两端，避事不入，我未尝言之。今敢以赤子恨我耶！」由是恩义益衰。帝自先天在位，后十五年至开府者惟四人：后父王仁皎、姚崇、宋璟、王毛仲而已。《明皇杂录》上。又《广记》一八八引。

## 李宜得

1. []{#唐轶十一-李宜得-1}
李宜得本贱人，背主逃匿。当玄宗起义，与王毛仲等立功，宜得官至武衞将军。旧主遇诸途，趋而避之，不敢仰视。宜得令左右命之，主甚惶惧。至宅舍，请居上坐，宜得自捧酒食，旧主流汗辞之。流连数日。遂奏云：「臣蒙国恩，荣禄过分；臣旧主卑琐，曾无寸禄。臣请割半俸，解官以荣之。愿陛下遂臣愚款。」上嘉其志，擢主为郎将，宜得复其秩。朝廷以此多之。《朝野佥载》四。

## 姜　皎

1. []{#唐轶十一-姜皎-1}
姜皎之未贵也，好弋猎，猎还入门，见僧，姜曰：「何物道人在此？」僧云：「乞饭。」姜公令取肉食与之。僧食讫而去，其肉并在。姜公使人追问，僧云：「公大富贵。」姜曰：「如何得富贵？」僧曰：「见真人即富贵矣。」姜曰：「何时得见真人？」僧举目看曰：「今日即见真人。」姜手臂一鹞子，直二十千，与僧相随骑马出城，偶逢上皇亦猎，时为临淄王，见鹞子识之曰：「此是某之鹞子否？」姜云：「是。」因相随猎，俄而失僧所在。后有女巫至，姜问云：「汝且看今日有何人来？」女巫曰：「今日天子来。」姜笑曰：「天子在宫里坐，岂来看我耶？」俄有叩门者云：「三郎来。」姜出见，乃上皇。自此倍加恭谨，钱马所须，无敢惜者。后上皇出潞府，百官亲旧尽送，唯不见姜，上皇怪之。行至渭北，于路侧独见姜公供帐，盛相待。上皇忻然与别，便定君臣之分。后姜果富贵。《定命录》（《广记》二二四）。　案：姜皎，《新唐书·姜谟传》作姜晈。

2. []{#唐轶十一-姜皎-2}
见陆贽[10](#唐轶十七-陆贽-10)。

3. []{#唐轶十一-姜皎-3}
见魏光乘[1](#唐轶十二-魏光乘-1)。

## 姜　晦

1. []{#唐轶十一-姜晦-1}
姜晦自兵部侍郎拜吏部，从前铨中廊宇，布棘以防内外，犹不免交通。晦至，尽去之，大开门，示无所禁，初属置者，晦辄知之，召论，莫不首伏。初，朝廷以晦革铨司旧制，颇忧之；既而铨综流品皆得其叙，而美声洋溢。《封氏闻见记》三。《大唐新语》一〇。

2. []{#唐轶十一-姜晦-2}
唐姜晦为吏部侍郎，眼不识字，手不解书，滥掌铨衡，曾无分别。选人歌曰：「今年选数恰相当，都由座主无文章。案后一腔冻猪肉，所以名为姜侍郎。」《朝野佥载》四。

3. []{#唐轶十一-姜晦-3}
见王怡[1](#唐轶十一-王怡-1)。

## 高力士

1. []{#唐轶十一-高力士-1}
高公所生母麦氏，即隋将铁杖曾孙。始与母别时，年十岁。母抚其首泣曰：「与汝分别，再见无时。然汝胸上七黑子，他人云必贵。吾若不死，得重见。记取此言。汝常弄吾臂上双金环，吾亦留看，待见汝伺之，慎勿忘却。」即与诀别。向三十年后，知母在泷州，虽使人迎候，终不敢望见。及到，子母并不相识。母问曰：「与汝别时语记否？」「胸前有黑子。」母曰：「在否？」即解衣视之，母亦出金环示之。一时号泣，累日不止。上闻，登时召见，封越国夫人，便于养父母家安置。十余年后卒，葬东京原。燕公志墓曰：「验七黑于子心，辨双环于母臂。」即此事也。其妻，东平吕氏，故岐州刺史玄悟之女，躬行妇道，有逾常礼。《高力士外传》。

2. []{#唐轶十一-高力士-2}
见唐玄宗[16](#唐轶二-唐玄宗-16)、[22](#唐轶二-唐玄宗-22)。
3. []{#唐轶十一-高力士-3}
见唐玄宗[16](#唐轶二-唐玄宗-16)、[22](#唐轶二-唐玄宗-22)。

4. []{#唐轶十一-高力士-4}
翊善坊保寿寺，本高力士宅，天宝九载舍为寺。初铸钟成，力士设斋庆之。举朝毕至，一击百千。有规其意，连击二十杵。经藏阁规构危巧，二塔火珠，受十余斛。河阳从事李涿，性好奇古，与僧智增善，尝俱至此寺，观库中旧物。忽于破瓮中得物如被，幅裂污坌，触而尘起。涿徐视之，乃画也。因以县图三及缣三十获之，令家人装治之，大十余幅。访于常侍柳公权，方知张萱所画石桥图也。玄宗赐高，因留寺中。后为鬻画人宗牧言于左军，寻有小使领军卒数十人至宅，宣𠡠取之，即日进入。先帝好古，见之大悦，命张于云韶院。《酉阳杂俎》续集六。又《广记》二一三引。《图画见闻志》五。《唐诗纪事》五七。

5. []{#唐轶十一-高力士-5}
见李白[15](#唐轶十四-李白-15)。

6. []{#唐轶十一-高力士-6}
上意将幸西蜀，有中使常清奏曰：「国忠久在剑南，又诸将吏或有连谋，虑远防微，须深详议。」中官陈全节奏曰：「太原城池固莫之比，可以久处，请幸北京。」中官郭希奏曰：「朔方地近，被带山河，镇遏之雄，莫之与比。以臣愚见，不及朔方。」中使骆承休奏曰：「姑臧一郡尝霸中原，秦、陇、河、兰皆足征取，且巡陇右，驻跸凉州，翦彼鲸鲵，事将取易。」左右各陈其意见者十余辈。高力士在侧而无言。上顾之曰：「以卿之意，何道堪行？」力士曰：「太原虽固，地与贼邻，本属禄山，人心难测。朔方近塞，半是蕃戎，不达朝章，卒难教驭。西凉悬远，沙漠萧条，大驾顺动，人马非少，先无备拟，必有阙供，贼骑起来，恐见狼狈。剑南虽窄，土富人繁，表里江山，内外险固；以臣所料，蜀道可行。」上然之。即除韦谔御史中丞，充置顿使。《幸蜀记》（《通鉴考异》一五）。

7. []{#唐轶十一-高力士-7}
见唐玄宗[98](#唐轶二-唐玄宗-98)、[114](#唐轶二-唐玄宗-114)。
8. []{#唐轶十一-高力士-8}
见唐玄宗[98](#唐轶二-唐玄宗-98)、[114](#唐轶二-唐玄宗-114)。

9. []{#唐轶十一-高力士-9}
见唐肃宗[16](#唐轶三-唐肃宗-16)。

10. []{#唐轶十一-高力士-10}
见唐玄宗[118](#唐轶二-唐玄宗-118)、[119](#唐轶二-唐玄宗-119)。
11. []{#唐轶十一-高力士-11}
见唐玄宗[118](#唐轶二-唐玄宗-118)、[119](#唐轶二-唐玄宗-119)。

12. []{#唐轶十一-高力士-12}
九月三十日至巫州，随身手力，不越十人；所余衣粮，才至数月。殷忧待罪，首尾三年。经一年，忽见本道观察第五国珍，谪至夷州。与第五相饮，赋诗曰：「烟熏眼落膜，瘴染面朱虞。」谓同病曰：「宰相犹如此，余何以堪！」左右闻之，皆为挥涕。又于园中见荠菜，土人不解吃，便赋诗曰：「两京秤斤买，五溪无人采。夷夏虽有殊，气味应不改。」使拾之为羹，甚美。或登山临水，以永终日。至元年建辰月，有制：流人一切放还。至建巳月，二圣升遐，今上即位，改兀为宝应元年。六月，巫州二圣遗诏到，号天叩地，悲不自胜，制服持丧，礼过常度。每一号恸，数回气绝，昼夜无时，伤感行路，恨不得亲奉陵寝而使永隔幽明。哀毁既深，哽咽成疾。七月，发巫山至朗州，八月病渐亟。谓左右曰：「吾年已七十九，可谓寿矣。官至开府仪同，可谓贵矣。既贵且寿，死何恨焉。所恨者二圣升遐，攀号不逮；孤魂旅榇，飘泊何依？」泣下霑襟，视之尽血。言毕，以宝应元年八月十八日终于朗州开元寺之西院。远近闻之，莫不伤叹。九月，灵榇发朗州，十一月至襄州。有诏令复旧官爵，追赠广州都督。丧事行李，一切官给，陪葬玄宗陵。《高力士外传》。

13. []{#唐轶十一-高力士-13}
高力士既谴于巫州，山谷多荠，而人不食，力士感之，因为诗寄意：「两京作斤卖，五溪无人采。夷夏虽有殊，气味终不改。」其后会赦，归至武溪，道遇开元中羽林军士，坐事谪岭南，停车访旧，方知上皇已厌世。力士北望号泣，呕血而死。《明皇杂录》补遗。又《广记》四九五引。又《诗话总龟》前集二四、《类说》一六引。《唐诗纪事》二〇。

14. []{#唐轶十一-高力士-14}
事征：高力士呼二兄、呼阿翁、呼将军、呼火老、五轮硙、初施棨戟、常卧鹿床、长六尺五寸、陪葬泰陵、咏荠、齿成印、上国下国、梦鞭、吕氏生髭。《酉阳杂俎》续集六。《唐诗纪事》二〇。

## 薛　讷

1. []{#唐轶十一-薛讷-1}
今上之初，吐蕃倾国作寇，某官薛讷为元帅以御之，大捷而还，时有贺者退曰：「薛公谦而有礼，宜有凯旋。」《隋唐嘉话》下。

## 王　晙

1. []{#唐轶十一-王晙-1}
魏元忠为二张所搆，左授高要尉。王晙密状以申明之。宋璟时为凤阁舍人，谓晙曰：「魏公且全已尔，今子冒其威严而理之，坐见子狼狈也。」晙曰：「魏公忠而获罪，晙为义所激，必颠沛无恨。」璟叹曰：「璟不能申魏公之枉，深负朝廷矣。」《大唐新语》六。

2. []{#唐轶十一-王晙-2}
刘幽求既翊戴睿宗，后为中书令崔湜所搆，放于番禺。湜令南海都尉周利贞杀之。时王晙为桂州都督，知利贞希时宰意，留幽求于桂州。利贞屡移牒索之，晙终不遣。湜又切逼晙遣幽求，晙报曰：「刘幽求有社稷大功，穷投于荒裔，无当死之罪，奈何坐观夷灭耶？」幽求惧俱不全，谓晙曰：「吾忤大臣而见保，恐势不可全，徒仰累耳。」晙曰：「足下所犯非辜，明也。晙如获罪，放于沧海，亦无所恨。」竟不遣。俄而湜诛，幽求复登用也。《大唐新语》六。

3. []{#唐轶十一-王晙-3}
玄宗尝赐握兵都将郭知运等四人天军节度，太原尹王晙独不受，上表曰：「臣事君，犹子事父。在三之义，宁有等差。岂有经侍宫闱多臣子敢当恩贶？」以死自誓，固辞不受，优诏许之。《大唐新语》七。　案：王晙，原误作「王皎」，据《新唐书》一一一改。

4. []{#唐轶十一-王晙-4}
见裴光庭[4](#唐轶十一-裴光庭-4)。

5. []{#唐轶十一-王晙-5}
王晙气充雄壮，有龙虎之状，募义激励，有古人之风。驭下整肃，人吏畏而义之。晙卒后，信安王祎于幽州讨奚告捷，奏称：军士咸见晙领兵为前军讨贼。户部郎中杨伯成上疏，请为晙坟增封域，降使享祭，优其子孙。玄宗从之。《谭宾录》（《广记》三〇一）。

## 张守珪

1. []{#唐轶十一-张守珪-1}
见卢齐卿[1](#唐轶九-卢齐卿-1)、[2](#唐轶九-卢齐卿-2)。

2. []{#唐轶十一-张守珪-2}
张守珪，陕州平陆人也。自幽州入觐，过本县，见令李元，申桑梓之礼。见陕尉李桎梏裴冕，冕呼：「张公！困厄中岂能相救？」至灵宝，便奏充判官。冕后至宰辅。《唐语林》三。《大唐传载》。

3. []{#唐轶十一-张守珪-3}
见安禄山[1](#唐轶十四-安禄山-1)、[3](#唐轶十四-安禄山-3)。
4. []{#唐轶十一-张守珪-4}
见安禄山[1](#唐轶十四-安禄山-1)、[3](#唐轶十四-安禄山-3)。

## 裴　旻

1. []{#唐轶十一-裴旻-1}
裴旻为龙华军使，守北平。北平多虎，旻善射，尝一日毙虎三十有一，因憩山下，四顾自若。有一老父至曰：「此皆彪也，似虎而非，将军若遇真虎，无能为也。」旻曰：「真虎安在乎？」老父曰：「自此而北三十里，往往有之。」旻跃马而往，次丛薄中，果有真虎腾出，状小而势猛，据地一吼，山石震裂。旻马辟易，弓矢皆坠，殆不得免。自此惭愧，不复射虎。《国史补》上。又《广记》四二八引。

2. []{#唐轶十一-裴旻-2}
裴旻为幽州都督，孙佺北征，被奚贼围之。旻马上立走，轮刀雷发，箭若星流，应刀而断。贼不敢取，蓬飞而去。《朝野佥载》六。

3. []{#唐轶十一-裴旻-3}
见吴道玄。1、3。

4. []{#唐轶十一-裴旻-4}
相传裴旻山行，有山蜘蛛垂丝如疋布，将及旻，旻引弓射杀之，大如车轮，因断其丝数尺收之。部下有金创者，剪方寸贴之，血立止也。《酉阳杂俎》前集一四。《南部新书》庚。

## 王君

1. []{#唐轶十一-王君-1}
唐王君摄御史中丞，判凉州都督事，玄宗于广达楼引君及妻夏氏宴设，赐金帛。夏氏亦勇决，每君临阵，夏氏亦有战功。凉州有回纥、契苾、思结、（阵）〔浑〕四部落为酋长。君微时往来凉府，为回纥所轻，及君为河西节度使，回纥等怏怏，耻在麾下。君奏回纥等部落难制，潜有谋叛，遂留四部都督。后四部落党与谋叛君以复怨。会吐蕃间道往突厥，君率精骑往肃州掩之，还至甘州南巩笔驿，四部落伏兵突起，君与贼力战，自朝至晡，左右尽死，遂杀君。《谭宾录》（《广记》一九一）。

2. []{#唐轶十一-王君-2}
见张说[20](#唐轶十一-张说-20)。

## 宋青春　季广琛

1. []{#唐轶十一-宋青春-1} []{#唐轶十一-季广琛-1}
开元中，河西骑将宋青春骁果暴戾，为众所忌。及西戎岁犯边，青春每阵，常运剑大呼，执馘而旋，未尝中锋镝，西戎惮之，一军始赖焉。后吐蕃大北，获生口数千。军帅令译问衣大虫皮者：「尔何不能害青春？」答曰：「尝见龙突阵而来，兵刃所及，若叩铜铁，以为神助将军也。」青春乃知剑之有灵。青春死后，剑为瓜州刺史季广琛所得，或风雨后，迸光出室，环烛方丈。哥舒镇西知之，求易以他宝，广琛不与，因赠诗：「刻舟寻化去，弹铗未酬恩。」《酉阳杂俎》前集六。又《广记》二三一引。《南部新书》乙。

## 李　杰

1. []{#唐轶十一-李杰-1}
李杰为河南尹，有寡妇告其子不孝。其子不能自理，但云「得罪于母，死所甘分」。杰察其状，非不孝子，谓寡妇曰：「汝寡居，惟有一子，今告之，罪至死，得无悔乎？」寡妇曰：「子无赖，不顺母，宁复惜乎！」杰曰：「审如此，可买棺木来取儿尸。」因使人觇其后。寡妇既出，谓一道士曰：「事了矣。」俄而棺至，杰尚冀有悔，再三喻之，寡妇执意如初。道士立于门外，密令擒之，一问承伏：「某与寡妇私，尝苦儿所制，故欲除之。」杰放其子，杖杀道士及寡妇，便以向棺盛之。《朝野佥载》五。《隋唐嘉话》下。又《广记》一七一引作《国史异纂》。《大唐新语》四。《疑狱集》一。

2. []{#唐轶十一-李杰-2}
唐长孙昕，皇后之妹夫，与妻表兄杨仙玉乘马，二十余骑并列瓜挝，于街中行。御史大夫李杰在坊内参姨母，僮仆在门外，昕与仙郎使奴打杰左右。杰出来，并波按顿。须臾，金吾及万年县官并到，送县禁之。昕妻父王开府将二百骑劫昕等去。杰与金吾、万年以状闻上，奉敕断昕杀。积杖至数百而卒。《朝野佥载》（《广记》二六三）。

## 毕构　毕栩

1. []{#唐轶十一-毕构-1} []{#唐轶十一-毕栩-1}
毕构为益州长史，兼按察使，多所举正，风俗一变。玄宗降玺书以慰之：「卿孤洁独行，有古人之风。自临蜀川，弊讹顿易。览卿前后执奏，何异破柱求奸。诸使之中，在卿为最。」乃赐以衣服。终于户部尚书。构性至孝，初丁继亲忧，其萧氏、卢氏两妹，皆在襁褓，亲乳之，乳为之出。及其亡也，二妹皆恸哭，绝者久之，言曰：「虽兄弟无三年之礼，吾荷鞠育，岂同常人。」遂三年服。朝野之人，莫不涕泗。构弟栩任太府主簿，留司东都，闻构疾，星驰赴京，侍医药者累月。既而哀毁骨立，变服视事，逾年未尝言笑，深为朝野所重。《大唐新语》六。

2. []{#唐轶十一-毕构-2} []{#唐轶十一-毕栩-2}
西蜀有兄弟讼财者，狱久不决。毕构为廉察，呼其兄弟，以人乳饮之。皆感悟，复同居。《芝田录》（《类说》一一）。又张本《说郛》七四引。

## 卢从愿

1. []{#唐轶十一-卢从愿-1}
景云元年，卢从愿为吏部侍郎，精心条理，大称平允。其冒名伪选，及虚增功状之类，皆能擿发其事。典选六年，颇有声称，时人云：「前有裴、马，后有卢、李。」谓裴行俭、马载、李朝隐。《唐会要》七四。又《广记》一八六引。《南部新书》丁。

2. []{#唐轶十一-卢从愿-2}
唐景云中，卢从愿为侍郎，杜暹自婺州参军注郑县尉，后为户部尚书。卢自益州长史入朝，杜立于上，乃曰：「选人定如何？」卢曰：「亦由仆藻鉴，遂使明公展千里之足。」《谭宾录》（《广记》一六九）。《唐会要》七五。又《广记》一八六引。

3. []{#唐轶十一-卢从愿-3}
玄宗命宇文融为括田使，融方恣睢，稍不附己者，必加诬谮。密奏以为卢从愿广置田园，有地数百顷。帝素器重，亦倚为相者数矣，而又族望官婚鼎盛于一时，故帝亦重言其罪，但目从愿为「多田翁」。从愿少家相州，应明经，常从五举，制策三等，授夏县尉。自明经至吏部侍郎，才十年，自吏部员外至侍郎，只七个月。《明皇杂录》上。

4. []{#唐轶十一-卢从愿-4}
见唐玄宗[50](#唐轶二-唐玄宗-50)。

## 倪若水

1. []{#唐轶十一-倪若水-1}
开元中，朝廷选用群官，必推精当，文物既盛，英贤出入，皆薄其外任，虽雄藩大府，由中朝冗员而授，时以为左迁。班景倩自扬州采访使入为大理少卿，路由大梁，倪若水为郡守，西郊盛设祖席。宴罢，景倩登舟，若水望其行尘，谓掾吏曰：「班公是行，何异登仙乎？为之驺殿，良所甘心。」默然良久，方整回驾。既而为诗投相府，以道其诚，其词为当时所称赏。《明皇杂录》下。又《广记》四九四引。

2. []{#唐轶十一-倪若水-2}
倪若水为汴州刺史，玄宗尝遣中官往淮南采捕䴔䴖及诸水禽，上疏谏曰：「方今九鳸时忙，三农并作，田夫拥耒，蚕妇持桑。而以此时采捕奇禽异鸟，供园池之玩，远自江岭，达于京师，力倦担负，食之以鱼肉，间之以稻粮。道路观者，莫不言陛下贱人而贵鸟。陛下当以凤凰为凡鸟，麒麟为凡兽，则䴔䴖、㶉𫛶之类，曷足贵也！陛下昔龙潜藩邸，备历艰危，今氛祲廓清，高居九五，玉帛子女充于后庭，职贡珍奇盈于内府，过此之外，又何求哉？」手诏答曰：「朕先使人取少杂鸟，其使不识朕意，将鸟稍多。卿具奏之，词诚忠恳，深称朕意。卿达识周材，义方敬直，故辍纲辖之重，以处方面之权。果能闲邪存诚，守节弥固，骨鲠忠烈，遇事无隐，言念忠谠，深用喜慰。今赐卿物四十段，用答至言。」《大唐新语》二。《唐语林》五。

3. []{#唐轶十一-倪若水-3}
见姚崇[14](#唐轶十一-姚崇-14)。

4. []{#唐轶十一-倪若水-4}
倪若水藏书甚多，列架不足，叠牕安置，不见天日。子弟直日看书，借书者先投束修羊。《唐余录》（《云仙杂记》三）。

5. []{#唐轶十一-倪若水-5}
见魏光乘[1](#唐轶十二-魏光乘-1)。

## 席　豫

1. []{#唐轶十一-席豫-1}
唐开元初，席豫以监察御史按覆河西，去河西两驿，下食。求羊肝不得，挞主驿吏，外白肝至。见肝在盘中摇动不息，豫颦蹙良久，令持去。乃取一绢，为羊铸佛。《广异记》（《广记》一一五）。

## 崔　琳

1. []{#唐轶十一-崔琳-1}
开元十一年十二月，吏部侍郎崔琳掌铨，收选人卢怡、裴敦复、于儒卿等十数人。无何，皆入台省，众以为知人。《唐会要》七五。又《广记》一八六引。《谭宾录》（《广记》一七〇）。

2. []{#唐轶十一-崔琳-2}
见唐玄宗[50](#唐轶二-唐玄宗-50)。

3. []{#唐轶十一-崔琳-3}
崔琳群从多至大官。每宴集，组绶相辉，设一搨置象笏，犹重叠其上。三十年间无中外缌麻之丧。《明皇杂录》（《类说》一六）。又《事文类聚》前集五二引。

## 高仲舒

1. []{#唐轶十一-高仲舒-1}
见姚崇[18](#唐轶十一-姚崇-18)。

## 崔　沔

1. []{#唐轶十一-崔沔-1}
开元、天宝之间，传家法者：崔沔之家学，崔均之家法。《大唐传载》。《唐语林》一。

2. []{#唐轶十一-崔沔-2}
见李栖筠[2](#唐轶十六-李栖筠-2)。

## 崔　均

1. []{#唐轶十一-崔均-1}
见崔沔[1](#唐轶十一-崔沔-1)。

## 王　丘

1. []{#唐轶十一-王丘-1}
开元八年七月，王丘为吏部侍郎，拔擢山阴尉孙逖、桃林尉张镜微、湖城尉张晋明、进士王泠然、李昂等。不数年，登礼阁，掌纶诰焉。《唐会要》七五。又《广记》一八六引。《谭宾录》（《广记》一七〇）。

2. []{#唐轶十一-王丘-2}
见萧颖士[3](#唐轶十四-萧颖士-3)。

## 裴　宽

1. []{#唐轶十一-裴宽-1}
润州刺史韦诜自以族望清华，尝求子婿，虽门地贵盛，声名借甚者，诜悉以为不可。遇岁除日，闲无事，妻孥登城眺览，见数人方于园圃有所瘗。诜异之，召吏指其所访求焉。吏还，白曰：「所见乃参军裴宽所居也。」令与宽俱来。诜话其由，宽曰：「某常自戒义，不以苞苴污其家。今日有人遗鹿，置之而去，既不能自欺，因与家僮瘗于后园，以全其所守。不谓太守见之。」诜因降阶曰：「某有息女，愿授君子。」裴拜谢而去。归谓其妻曰：「尝求佳婿，今果得之。」妻问其谁，即向之城上所见瘗物者。明日，复召来，韦氏举家视其帘下。宽衣碧衫，疏瘦而长，旧制：八品以下衣碧。入门，其家大噱，呼为鹳鹊。诜妻涕泣于帷下。既退，诜谓其妻曰：「爱其女，当令作贤公侯之妻，奈何白如瓠者，人奴之材？」诜竟以女妻之。而韦氏与宽偕老，其福寿贵盛，亲族莫有比焉。故开元、天宝推名家旧望，以宽为称首。《明皇杂录》上。又《广记》一六九引。

2. []{#唐轶十一-裴宽-2}
裴宽尚书罢郡西归，汴流中，日晚维舟，见一人坐树下，衣服极弊，因命屈之，与语，大奇之，遂为见知：「以君才识必自当富贵，何贫也？」举船钱帛奴婢贶之。客亦不让所惠，语讫上船，奴婢偃蹇者鞭挞之，裴公益奇之。其人乃张徐州也。《幽闲鼓吹》。又《广记》一六九引。《唐语林》三。

3. []{#唐轶十一-裴宽-3}
上命裴宽为河南尹，宽性好释氏，师事普寂禅师，旦夕造谒焉。居一日，宽诣寂，寂曰：「有少事，未暇款语，且请迟回休憩也。」宽乃屏宾从，止于空室。见寂洁涤正堂，焚香端坐。坐未久，忽闻扣门连声云：「一行天师至。」一行入，诣作礼，礼寂之足。礼讫，附耳密语，其貌绝恭。寂但顾云无不可者，语讫入礼，礼语如是三。寂唯云：「是，是！」一行语讫，降阶入南堂，自阖其扉。寂乃徐命弟子云：「遣声钟，一行和尚灭度矣。」左右疾走视之，一如其言。后寂灭度，宽复衰绖。葬之日，徒步出城送之，甚为绅所讥也。《开天传信记》。又《广记》九二引。

4. []{#唐轶十一-裴宽-4}
见李林甫[18](#唐轶十三-李林甫-18)。

## 苏　晋

1. []{#唐轶十一-苏晋-1}
见裴光庭[3](#唐轶十一-裴光庭-3)。

2. []{#唐轶十一-苏晋-2}
苏晋作曲室，为饮所，名酒窟。又地上每一塼铺一瓯酒，计甎约五万枚。晋日率友朋，次第饮之，取尽而已。《醉仙图记》（《云仙杂记》四）。《澄怀录》（陶本《说郛》二三）。

3. []{#唐轶十一-苏晋-3}
唐苏晋，颋之子也，学浮屠术，尝得胡僧慧澄绣弥勒佛一本，宝之，尝曰：「是佛好饮米汁，正与吾性合，吾愿事之，他佛不爱也。」《五杂俎》一六。

## 李　乂

1. []{#唐轶十一-李乂-1}
乂为紫微侍郎，与苏颋对掌纶诰，明皇曰：「前有味道、峤，朕今有颋、乂。」皆号苏、李。时宰辅子将授太庙，颋草词久不就，曰：「以遵仲尼之问。」而未能续。乂曰：「何不云『宜采方山之能』？」颋伏其敏。《唐诗纪事》一〇。

## 孙　逖

1. []{#唐轶十一-孙逖-1}
逖，河南人。年十五，崔齐公日用试《土火炉赋》，援翰立成。甫冠，三擅甲科。吏侍王丘试《竹帘赋》，降阶约拜，待以殊礼。其典诰也，宰相张九龄掎摭疵瑕，沉吟久之，不能易一字。公除庶子，苑咸草诏曰：「西掖掌纶，朝推无对。」张说命二子施伯仲之礼。江夏李邕自陈州入计，缮录其集，诣公托知己之分。可谓人文之宗师，国风之哲匠也。已上颜真卿序其文。逖终刑部侍郎。《唐诗纪事》二六。　案：此出《颜鲁公文集》一二《相国刑部侍郎赠尚书右仆射孙逖文公集序》。

## 李尚隐

1. []{#唐轶十一-李尚隐-1}
台仪，自大夫已下至监察，通谓之五院御史。国朝践历五院者共三人，为李尚隐、张魏公延赏、温仆射造也。《尚书故实》。又《广记》一八七引。

## 崔隐甫

1. []{#唐轶十一-崔隐甫-1}
见唐玄宗[142](#唐轶二-唐玄宗-142)。

## 李齐物

1. []{#唐轶十一-李齐物-1}
河南尹李齐物，天宝中，左迁竟陵太守。郡城南楼有白烟，刺史不改即死。土人以为常占。齐物被黜，意甚恨恨。楼中忽出白烟，乃发怒云：「吾不畏死，神如余何！」使人寻烟出处。云：「白烟悉白虫，恐是大蛇。」齐物令掘之，其孔渐大，中有大蛇，身如巨瓮。命以镬煎油数十斛，沸则灼之。蛇初雷吼，城堞震动，经日方死。乃使人下堑塞之。齐物亦更无他。《广异记》（《广记》四五七）。

2. []{#唐轶十一-李齐物-2}
见裴冕[4](#唐轶十五-裴冕-4)。

## 徐安贞

1. []{#唐轶十一-徐安贞-1}
徐侍郎安贞，久居中书省。常参李右丞议，恐其罪累，乃逃隐衡山岳寺，为东林掇蔬行者，而暗哑不言者数年。后值修建佛殿，僧中选善书者题其梁，已二三人矣，而徐行者跨过。掌事怒，以杖连击其背。行者乃画地曰：「某口虽不言，昔年曾学大书也，乞试之。」及试，乃题数行，群僧皆悦服，因遣尽书之。时李北海邕游岳过寺，观其题处曰：「不知徐公在此。」乃召至，握手而言曰：「朝列于公，已息论矣。」遂解其布褐，饰以簪裳。僧尝杖击者，潜匿无地。徐谓邕曰：「吾恐逢非罪，遯迹深山。凡庸僧辈，安能识我？汝无疑也。」江夏公因戏之云：「徐郎曾吟『岘山思驻马，汉水忆回舟。』又：『暮雨水犹湿，春风帆正开』。」徐曰：「喑哑之日，时亦默而诵之。」因同载北归，止潭州，察使水亭相迓。徐侍郎指李北海呼曰：「行者潇湘逢故人，得随归客，止乎汀洲之娱，若幽谷之覩太阳者矣。不然委顿岩谷，卒于寺隶也。」《云溪友议》中。又《诗话总龟》前集一四引。《唐诗纪事》二五。《书小史》一。

## 姜师度

1. []{#唐轶十一-姜师度-1}
唐先天中，姜师度于长安城中穿渠，绕朝堂坊市，无所不至。上登西楼望之，师度堰水泷柴栰而下，遂授司农卿。于后水涨则奔突，水缩则竭涸。又前开黄河，引水向棣州，费亿兆功，百姓苦其淹渍，又役夫塞河。开元六年，水泛溢，河口堰破，棣州百姓一概没尽。师度以为功，官品益进。又有傅孝忠为太史令，自言明玄象，专行矫谲。京中语曰：「姜师度一心看地，傅孝忠两眼相天。」神武即位，知其矫，并斩之。《朝野佥载》四。

2. []{#唐轶十一-姜师度-2}
司农卿姜师度明于川途，善于沟洫，尝于蓟北约魏帝旧渠，傍海新创，号曰平虏渠，以避海难，餽运利焉。时太史令傅孝忠明于玄象，京师为之语曰：「傅孝忠两眼窥天，姜师度一心看地。」言其思穿凿之利也。《大唐新语》四。

3. []{#唐轶十一-姜师度-3}
开元初，司农卿姜师度引洛水灌朝邑泽，尽发以修堤堰，墓为水所湍击，今寖颓削焉。《隋唐嘉话》下。

4. []{#唐轶十一-姜师度-4}
姜师度好奇诡，为沧州刺史兼按察，造抢车运粮，开河筑堰，州县鼎沸。于鲁城界内种稻置屯，穗蟹食尽，又差夫打蟹。苦之，歌曰：「卤地抑种稻，一概被水沫。年年索蟹夫，百姓不可活。」又为陕州刺史，以永丰仓米运将别征三钱，计以为费。一夕忽云得计，立注楼，从仓建槽，直至于河，长数千丈，而令放米。其不快处，具大杷推之，米皆损耗，多为粉末。兼风激扬，凡一函失米百石，而动即千万数。遣典庾者偿之，家产皆竭；复遣输户自量，至有偿数十斛者。甚害人，方停之。《朝野佥载》二。

## 萧　炅

1. []{#唐轶十一-萧炅-1}
张九龄知萧炅不学，故相调谑。一日送芋，书称「蹲鸱」。萧答云：「损芋拜嘉，惟蹲鸱未至耳。然仆家多怪，亦不愿见此恶鸟也。」九龄以书示客，满坐大笑。《谐噱录》（陶本《说郛》三四）。《青棠集》（《瑯嬛记》上）。

2. []{#唐轶十一-萧炅-2}
沙堤起天宝三年，因萧京兆炅奉请，于要路筑甬道以通车骑，而覆沙其上。《大唐传载》。

## 郑　繇

1. []{#唐轶十一-郑繇-1}
郑繇少工五言。开元初，山范为岐州刺史，繇为长史，范失白鹰，深所爱惜，因为《失白鹰》诗以致意焉。其诗曰：「白昼文章乱，丹霄羽翮齐。云间呼暂下，雪里放还迷。梁苑惊池鹜，陈仓拂野鸡。不知辽廓外，何处别依栖？」甚为时所讽咏。子审，亦以文章知名。《大唐新语》八。

## 郑　审

1. []{#唐轶十一-郑审-1}
郑公审开元中为殿中侍御史，充馆驿使，令每传舍立辰堠，自公始也。《大唐传载》。

## 任正理

1. []{#唐轶十一-任正理-1}
唐李宏，汴州浚仪人也，凶悖无赖，狼戾不仁。每高鞍壮马，巡坊历店，吓庸调租船纲典，动盈数百贯，彊贷商人巨万，竟无一还。商旅惊波，行纲侧胆。任正理为汴州刺史，上十余日，遣手力捉来，责情决六十，杖下而死。工商客生酣饮相欢，远近闻之，莫不称快。《朝野佥载》（《广记》二六三）。

## 柳齐物

1. []{#唐轶十一-柳齐物-1}
见柳婕妤[1](#唐轶二-柳婕妤-1)。

## 柳范女

1. []{#唐轶十一-柳范女-1}
玄宗柳婕妤有才学，上甚重之。婕妤妹适赵氏，性巧慧，因使工镂板为杂花，象之而为夹结。因婕妤生日，献王皇后一匹，上见而赏之，因敕宫中依样制之。当时甚秘，后渐出，遍于天下，乃为至贱所服。《唐语林》四。

## 刘巨麟

1. []{#唐轶十一-刘巨麟-1}
刘巨麟开元中为广州刺史，弟仲邱为丽政殿学士，兄弟友爱。有罗浮道者为巨麟合丹剂，将分半以遗仲邱，命刀中破之，分铢无差焉。《大唐传载》。

2. []{#唐轶十一-刘巨麟-2}
刘巨麟开元末为广府都督，在州恒养一犬，雄劲多力，犬至驯附，有异于他。巨麟常夜迎使，犬忽遮护，不欲令出。巨麟亦悟曰：「犬不使我行耶？」徘徊良久，人至，白使近，巨麟叱曰：「我行部从如云，宁有非意之事？」使家人关犬而出。上马之际，犬亦随之，忽咋一从者喉中，顷之死。巨麟惊愕。搜死者怀中，得利匕首。初巨麟常鞭箠此仆，故修其怨，私欲报复，而犬逆知之，是以免难。《摭异记》（《广记》四三七）。

## 段崇简

1. []{#唐轶十一-段崇简-1}
深州刺史段崇简性贪暴，到任令里正括客，云不得称无。上户每取两人，下户取一人，以刑胁之，人惧，皆妄通。通讫，简云：「不用唤客来，但须见主人。」主人到，处分每客索绢一疋，约一月之内得绢三十车。罢任，发至鹿城县，有一车装绢未满载，欠六百疋，即唤里正，令满之。里正计无所出，遂于县令、丞、尉家一倍举送。至都，拜柳州刺史。《朝野佥载》三。又《广记》二四三引。

## 敬　让

1. []{#唐轶十一-敬让-1}
开元七年正月二十一日，上御紫宸殿，朝集使魏州长史敬让、辰州长史周利贞俱欲奏事，左台御史翟璋监殿廷，揖利贞先进。让以父晖为利贞所毙，不胜愤恨，遂越次而奏：「利贞受武三思使，枉害臣父。」璋劾让不待监引，请付法。上曰：「让诉父枉，不可不矜；朝仪亦不可不肃，可夺一季禄而已。」贬利贞为邕州长史。《唐会要》六二。

## 袁楚客

1. []{#唐轶十一-袁楚客-1}
见唐玄宗[164](#唐轶二-唐玄宗-164)。

## 张方回

1. []{#唐轶十一-张方回-1}
右拾遗张方回，精神不爽，时人呼为痴汉子。每朝政有失，便抗疏论之，精彩昂然，进不惧死。明皇常谓：「右拾遗张方回，忠贤人也。」《开元天宝遗事》上。

## 袁仁敬

1. []{#唐轶十一-袁仁敬-1}
开元二十一年七月，大理卿袁仁敬暴卒。系囚闻之，皆恸哭悲歌曰：「天不恤冤人兮，何夺我慈亲兮。有理无由申兮，痛哉安诉陈兮。」《唐会要》六六。《唐书》（《御览》二三一）。

## 崔　皎

1. []{#唐轶十一-崔皎-1}
崔皎为长安令，邠王守礼部曲数辈盗马，承前以上长令不敢按问，奴辈愈甚，府县莫敢言者。皎设法擒捕，群奴潜匿王家，皎命就擒之，奴惧，尽缢杀悬于街树，境内肃然。出为怀州刺史。历任内外，咸有声称也。《大唐新语》四。

## 韩　琬

1. []{#唐轶十一-韩琬-1}
见王本立[1](#唐轶七-王本立-1)。

2. []{#唐轶十一-韩琬-2}
韩琬少负才华，长安中为高邮主簿，使于都场，以州县徒劳，率然题壁曰：「筋力尽于高邮，容色衰于主簿，岂言行之缺，而友朋之过欤？」景龙中，自亳州司户应制，集于京，吏部员外薛钦緖考琬，策入高等，谓琬曰：「今日非朋友之过欤？昔尝与魏知古、崔璩、卢藏用听《涅槃经》于大云寺，会食，之旧舍，偶见题壁。诸公曰：『此高邮主簿叹后时耶！』顾问主人，方知足下，即末有含蓄意，祈以相汲，今日方申。」琬谢之曰：「士感知己，岂期十年之外，见君子之深心乎？」《大唐新语》六。　案：「薛钦緖」，《新唐书》一一二作「蒋钦绪」，是。

3. []{#唐轶十一-韩琬-3}
唐萧𫍯初拜员外，于朝列安闲自若。侍御史王旭曰：「萧子从容省达。」韩琬应声答曰：「萧任司录，早已免杖。岂止今日方省挞耶。」闻者欢笑。《御史台记》（《广记》二五〇）。

## 元福庆

1. []{#唐轶十一-元福庆-1}
唐元福庆，河南人。拜右台监察，与韦虚名、任正名颇事轩昂。殿中监察朱评之咏曰：「韦子凝而密，任生直且狂，可怜元福庆，也学坐痴床。」正名闻之，乃自改为「俊且强」。《御史台记》（《广记》二五〇）。

## 吕太一

1. []{#唐轶十一-吕太一-1}
吕太一拜监察御史里行，自负才华而不即真，因咏院中竹叶以寄意焉。其诗曰：「濯濯当轩竹，青青重岁寒。心贞徒见赏，箨小未成竿。」同列张沈和之曰：「闻君庭竹咏，幽意岁寒多。叹息为冠小，良工将奈何。」后迁户部员外。户部与吏部邻司。吏部移牒户部，令墙宇悉竖棘以防令史交通。太一牒报曰：「眷彼吏部，铨综之司。当须简要清通，何必竖篱插棘。」省中赏其俊拔。《大唐新语》八。《御史台记》（《广记》四九四）。《南部新书》辛。

## 陆南金

1. []{#唐轶十一-陆南金-1}
陆南金博涉经史，言行修谨。开元初，太常少卿卢崇道犯赃，自岭南逃归，匿于南金家。俄为讐人所发，侍御史王旭按之。崇道词引南金，旭处以极法。南金弟赵璧请代兄死。南金执称弟实自诬，以身当死。兄弟争死，旭问其故，赵璧曰：「兄长有能干，家亡母未葬，小妹未嫁，自惟幼劣，生无所益，身自请死。」旭上其状。玄宗嘉而宥之。张说、陆象先等咸相钦重，累迁库部员外。南金祖士季为隋王侗记室兼侍读。侗称制，授侍郎。王充将行篡夺，侗谓士季曰：「隋有天下三十余载，朝廷文武遂无忠烈乎？」士季对曰：「见危授命，臣之夙心。今请因其启事，便加手刃。」后事泄，充遂停士季侍读。贞观初，为太学博士而卒。《大唐新语》六。

## 张瑝　张琇

1. []{#唐轶十一-张瑝-1} []{#唐轶十一-张琇-1}
张审素为隽州都督，有告其赃者，敕监察杨汪按之。汪途中为审素之党所劫，对汪杀告事者。汪到益州，诬审素谋反，搆成其罪，遂斩之，籍没其家。子琇与兄瑝年幼，徙岭外，后各逃归。汪后更名万顷，转殿侍御史。开元二十三年，瑝、琇于东都候万顷，手刃之，系表于斧刃，言复讐之状，遂奔逃。行至泛水，为吏所得。时人皆矜琇等幼穉孝烈，能复父讐，多言合从矜恕。张九龄欲活之。裴曜卿、李林甫固言不可，玄宗以为然，顾谓九龄等曰：「复讐礼所许，杀人亦格律具存。孝子之心，义不顾命。国家设法，焉得容此。杀人成复讐之志，赦之亏格律之道。然道路喧议，当须告示。」乃下诏曰：「张瑝兄弟同杀，推问款成，律有正条，俱合至死。近闻士庶颇有喧词，矜其为父报讐，或言本罪冤滥。但国家设法，事存久要，盖以济人，期于止杀。咎繇作士，法在必行；曾参杀人，亦不可恕。不能加以刑戮，肆诸市朝，宜付河南府告示。」瑝、琇既死，士庶痛之，为作哀诔，牓于衢路。市人敛钱于死处造义井。并葬于北邙，恐为万顷家人所发，作疑冢数所于其所。其为时人之所痛悼者如此。《大唐新语》五。

## 王　旭

1. []{#唐轶十一-王旭-1}
殿中侍御史王旭括宅中别宅女妇风声色目，有稍不承者，以绳勒其阴，令壮士弹竹击之，酸痛不可忍。倒悬一女妇，以石缒其发，遣证与长安尉房恒奸，经三日不承。女妇曰：「侍御如此，若毒儿死，必诉于冥司；若配入宫，必申于主上。终不相放。」旭惭惧，乃舍之。《朝野佥载》二。

2. []{#唐轶十一-王旭-2}
见李全交[1](#唐轶十一-李全交-1)。

3. []{#唐轶十一-王旭-3}
见李嵩[1](#唐轶十一-李嵩-1)。

4. []{#唐轶十一-王旭-4}
见魏光乘[2](#唐轶十二-魏光乘-2)。

## 李　嵩

1. []{#唐轶十一-李嵩-1}
监察御史李嵩、李全交，殿中王旭，京师号为「三豹」。嵩为赤黧豹，交为白额豹，旭为黑豹。皆狼戾不轨，鸩毒无仪，体性狂疏，精神惨刻。每讯囚，必舖棘卧体，削竹签指，方梁压髁，碎瓦搘膝，遣仙人献果、玉女登梯、犊子悬驹、驴儿拔橛、凤凰晒翅、狝猴钻火、上麦索、下阑单，人不聊生，囚皆乞死。肆情锻炼，证是为非，任意指麾，傅空为实。周公、孔子，请伏杀人，伯夷、叔齐，求其劫罪。讯劾干壍，水必有期，推鞫湿泥，尘非不久。来俊臣乞为弟子，索元礼求作门生。被追者皆相谓曰：「牵牛付虎，未有出期，缚鼠与猫，终无脱日。妻子永别，友朋长辞。」京中人相要，作呪曰：「若违心负教，横遭三豹。」其毒害也如此。《朝野佥载》二。

## 李全交

1. []{#唐轶十一-李全交-1}
监察御史李全交素以罗织酷虐为业，台中号为「人头罗刹」；殿中王旭号为「鬼面夜叉」。讯囚引枷柄向前，名为驴驹拔橛；缚枷头着树，名曰犊子悬车；两手捧枷，累砖于上，号为仙人献果；立高木之上，枷柄向后拗之；名玉女登梯。考柳州典廖福、司门令史张性，并求神狐魅，皆遣唤鹤作凤，证蛇成龙也。《朝野佥载》二。

2. []{#唐轶十一-李全交-2}
见李嵩[1](#唐轶十一-李嵩-1)。

3. []{#唐轶十一-李全交-3}
岐王府参军石惠恭与监察御史李全交诗曰：「御史非长任，参军不久居。待君迁转后，此职还到余。」因竞放牒往来，全交为之判十余纸以报，乃假手于拾遗张九龄。《朝野佥载》二。

4. []{#唐轶十一-李全交-4}
见魏光乘[1](#唐轶十二-魏光乘-1)。

## 王　怡

1. []{#唐轶十一-王怡-1}
王怡为中丞，宪台之秽；姜晦为掌选侍郎，吏部之秽；崔泰之为黄门侍郎，门下之秽。号为「京师三秽」。《朝野佥载》二。

2. []{#唐轶十一-王怡-2}
开元四年，中丞王怡以𫄙获赃钱，叠石重造永济桥，以代舟船，行人颇济焉。在寿安之西。《南部新书》戊。

## 严安之

1. []{#唐轶十一-严安之-1}
严安之、崔谭俱为赤尉，力行猛政。谭恐安之名出己右，每事欲先之。安之使伍伯执大杖引前，谭则益麄其杖。安之越麄，谭亦转麄之。如此至杖大如椽，力不能举。安之遂令执小杖，谭亦益细其杖。安之越细，谭亦转细之。如此至杖大如筯，不能用。安之患其压己，遂都去其杖，使伍伯空手而行。谭果不能学。《封氏闻见记》九。

2. []{#唐轶十一-严安之-2}
上御勤政楼大酺，纵士庶观看。百戏竞作，人物填咽，金吾衞士白棒雨下，不能制止。上患之，谓力士曰：「吾以海内丰稔，四方无事，故盛为宴乐，与百姓同欢，不知下人喧乱如此，汝何方止之？」力士曰：「臣不能也。陛下试召严安之处分打塲，以臣所见，必有可观。」上从之。安之到则周行广塲，以手板画地示众曰：「逾此者死！」以是终五日酺宴，咸指其地画曰「严公界境」，无一人敢犯者。《开天传信记》。又《广记》一六四引。《南部新书》甲。《续世说》二。《唐语林》一。

## 张孝嵩

1. []{#唐轶十一-张孝嵩-1}
京兆人高丽家贫，于御史台替勋官递送文牒。其时令史作伪帖，付高丽追人，拟吓钱。事败，令史逃走，追讨不获。御史张孝嵩捉高丽拷，膝骨落地，两脚俱挛，抑遣代令史承伪。准法断死讫，大理卿状上：故事，准《名例律》，笃疾不合加刑。孝嵩勃然作色曰：「脚挛何废造伪？」命两人舁上市，斩之。《朝野佥载》二。

2. []{#唐轶十一-张孝嵩-2}
见魏光乘[1](#唐轶十二-魏光乘-1)。

# 唐人轶事汇编卷十二

## 颜元孙

1. []{#唐轶十二-颜元孙-1}
颜元孙，字聿修，昭甫之子。少孤，养于舅殷仲容家。尤善草隶。仲容以能书为天下所宗，人造请者牋盈几，辄令代遣，得者欣然，莫之能辨。玄宗出诸家书迹数十卷，曰：「闻公能书，可为定其真伪。」公分别以进。玄宗大悦，赐笺籐笔墨衣服等物。著《干禄字书》，行于世。《书小史》九。

## 尹知章

1. []{#唐轶十二-尹知章-1}
尹知章字文叔，绛州翼城人。少时性懵，梦一赤衣人持巨凿破其腹，若内草茹于心中，痛甚，惊寤。自后聪敏为流辈所尊。开元中，张说表诸朝，上召见延英。上问曹植《幽思赋》何为远取景物为句，意旨安在。知章对以植所谓赋作不徒然。若「倚高台之曲嵎」，望且重也；「处幽僻之闲深」，位至卑也；「望翔云之悠悠，嗟朝霁而夕阴」，以为物无止定之意，而上多改易也；「顾秋华之零落」，岁将暮也；「感岁暮而伤心」，年将易也；「观跃鱼于南沼」，使智者居于明，非得志也；「聆鸣鹤于北林」，怨且和也；「搦素笔而慷慨」，守文而感也；「扬太雅之哀吟」，悯其时也；「仰清风以叹息」，思濯烦也；「寄予思于悲切」，志在古也；「信有心而在远」，措者大也；「重登高以临川」，及上下也；「何余心之烦错，宁翰墨之能传」，意不尽也。此幽思所以赋也。上敬异之，擢礼部侍郎、集贤院正字。《龙城录》下。

## 徐　坚

1. []{#唐轶十二-徐坚-1}
徐坚多识典故，七入书府。《大唐遗事》（《类说》二一）。又《纬略》一〇引。

2. []{#唐轶十二-徐坚-2}
见唐玄宗[151](#唐轶二-唐玄宗-151)。

## 陆　坚

1. []{#唐轶十二-陆坚-1}
见张说[18](#唐轶十一-张说-18)。

## 元行冲

1. []{#唐轶十二-元行冲-1}
元行冲宾客为太常少卿，有人于古墓中得铜物，似琵琶而身正圆，莫有识者。元视之曰：「此阮咸所造乐具。」乃令匠人改以木，为声甚清雅，今呼为阮咸者是也。《隋唐嘉话》下。又《御览》六一二引作《国朝传记》、《广记》二〇三引作《国史异纂》。《南部新书》丁。参见李勉[21](#唐轶十六-李勉-21)。

2. []{#唐轶十二-元行冲-2}
见元恺[1](#唐轶十二-元恺-1)。

## 阳　峤

1. []{#唐轶十二-阳峤-1}
阳峤为祭酒，谓人曰：「吾虽三品，非不荣贵，意常不逾畴昔一尉也。」时议重之。《大唐新语》三。　案：阳峤，原作「杨峤」，据两《唐书·阳峤传》改。

## 康子元

1. []{#唐轶十二-康子元-1}
康子元，越人，念《易》数千遍，行坐不释卷。开元中，张说荐为丽正学士。《南部新书》丁。

## 侯行果

1. []{#唐轶十二-侯行果-1}
开元十一年，诏学士侯行果等每日侍读《周易》。其后皇太子奏请讲《周易》，上谓人曰：「吾更选一明《易》而有名行，亦无出于侯行果者。」又令行果隔日为皇太子讲《易》。《古今事文类聚》新集二五。

## 贾　曾

1. []{#唐轶十二-贾曾-1}
贾曾除中书舍人，以父名忠，固辞之。言者以中书是曹司名，父之名又同音名别，于礼无嫌。曾乃就职。《南部新书》甲。

## 薛令之

1. []{#唐轶十二-薛令之-1}
神龙二年，闽长溪人薛令之登第。开元中，为东宫侍读。时宫僚闲淡，以诗自悼，书于壁曰：「朝日上团团，照见先生盘。盘中何所有，苜蓿上阑干。飰澁匙难绾，羹稀箸多宽。只可谋朝夕，何由度岁寒？」上因幸东宫，见焉，索笔续之曰：「啄木嘴距长，凤凰毛羽短。若嫌松桂寒，任逐桑榆暖。」令之因此引疾东归。肃宗即位，诏征之，已卒。《闽中名仕传》（《广记》四九四）。又《太平御览》九二三引。《唐摭言》一五。《唐语林》五。《古今诗话》（《诗话总龟》前集三一）。《唐诗纪事》二〇。

## 王迥质

1. []{#唐轶十二-王迥质-1}
王迥质自山东褐衣召拜寿王等侍读，蒙赐帛、床褥、衣衾等。令迥质坐床上，罗列所赐，使金吾舁归其家。观者如堵，咸曰稽古之力也。晋桓荣亦是。《说苑》（《广卓异记》一五）。

## 许景先

1. []{#唐轶十二-许景先-1}
故事：每三月三日、九月九日赐王公以下射，中鹿赐为第一，院赐绫，其余布帛有差。至开元八年秋，舍人许景先以为徒耗国赋而无益于事，罢之。其礼至今遂绝。《隋唐嘉话》下。　案：今本《刘宾客嘉话录》亦载此条，唐兰考为误入。

## 韦述　孔至

1. []{#唐轶十二-韦述-1} []{#唐轶十二-孔至-1}
著作郎孔至，二十传儒学，撰《百家类例》，品第海内族姓，以燕公张说为近代新门，不入百家之数。驸马张垍，燕公之子也，盛承宠眷。见至所撰，谓弟椒曰：「多事汉，天下族姓何关尔事，而妄为升降！」埱素与至善，以兄言告之。时工部侍郎韦述，谙练士族，举朝共推。每商榷姻亲，咸就咨访。至书初成，以呈韦公，韦公以为可行也。及闻垍言，至惧，将追改之，以情告韦。韦曰：「孔至休矣！大丈夫奋笔将为千载楷则，奈何以一言而自动摇。有死而已，胡可改也！」遂不复改。《封氏闻见记》一〇。《唐语林》二。

## 毋

1. []{#唐轶十二-毋-1}
右补阙毋，博学有著述才，上表请修古史，先撰目录以进。玄宗称善，赐绢百疋。性不饮茶，制《代茶余序》，其略曰：「释滞销壅，一日之利暂佳；瘠气侵精，终身之累斯大。获益则归功茶力，贻患则不为茶灾。岂非福近易知，祸远难见。」直集贤，无何，以热疾暴终。初，梦着衣冠上北邙山，亲友相送，及至山顶，回顾，不见一人，意恶之。及卒，僚友送至北邙山，咸如所梦。玄宗闻而悼之，赠朝散大夫。《大唐新语》一一。又《御览》八六七、《广记》一四三引。　案：毋《御览》作「毋景」，《广记》作毋旻，误。

## 贺知章

1. []{#唐轶十二-贺知章-1}
贺公自太常少卿迁礼部侍郎、兼集贤学士，一日并谢二恩。源乾曜与张说同秉政，乾曜曰：「贺公久著盛名，今日一时两恩，足为学者光辉。然学士与侍郎，何者为美？」说对曰：「侍郎，自皇朝已来为衣冠之华选，自非实望具美，无以居之，然终具员之吏，又非往贤所慕。学士者，怀先王之道，为绅轨仪，蕴杨班之词彩，兼游夏之文学，始可处之无愧。二美之中，此为其最美。」《唐书》（《广卓异记》八）。《大唐新语》一一。

2. []{#唐轶十二-贺知章-2}
贺监为礼部侍郎，时祁王赠制云惠昭太子，补斋挽郎。贺大纳苞苴，为豪子相率诟辱之。吏遽掩门，贺梯墙谓曰：「诸君且散，见说宁王亦甚惨澹矣！」《唐语林》五。《侯鲭录》八。

3. []{#唐轶十二-贺知章-3}
贺知章为秘书监，累年不迁。张九龄罢相，于朝中谓贺曰：「九龄多事，意不得与公迁转，以此为恨！」贺素诙谐，应声答曰：「知章蒙相公庇荫不少。」张曰：「有何相庇？」贺曰：「自相公在朝堂，无人敢骂知章作獠；罢相以来，尔汝单字，稍稍还动。」九龄大惭。《封氏闻见记》一〇。

4. []{#唐轶十二-贺知章-4}
见李白[8](#唐轶十四-李白-8)、[9](#唐轶十四-李白-9)。

5. []{#唐轶十二-贺知章-5}
贺秘监、顾著作，吴越人也，朝英慕其机捷，竞嘲之，乃谓南金复生中土也。每在班行，不妄言笑。贺知章曰：「钑镂银盘盛蛤蜊，镜湖莼菜乱如丝。乡曲近来佳此味，遮渠不道是胡儿。」顾况和曰：「钑镂银盘盛炒虾，镜湖莼菜乱如麻。汉儿女嫁吴儿妇，吴儿尽是汉儿爷。」《云溪友议》中。《唐诗纪事》一七。

6. []{#唐轶十二-贺知章-6}
唐贺知章，会稽永兴人。进士擢第，太常少卿，秘书监，为太子诸王侍读。性落托放纵，逸思过人。年八十余，因醉赋诗，问左右曰：「纸多少？」对曰：「有十幅。」乃书。告老乞归乡里，皇帝及皇太子诸王皆赋送行诗，赐越中剡田以给之。《独异志》上。

7. []{#唐轶十二-贺知章-7}
贺知章字季真，越州永兴人。擢第后复登超拔群类科。天姿夷旷，谈论警发，能文，善草隶，当世称重。恐不能遽取，每于燕闲游息之所，具笔研佳纸候之。偶意有惬适，不复较其高下，挥毫落纸，才数十字，已为人藏去，传以为宝。晚节尤放诞，自号四明狂客。脱落簪绂之累，嬉戏里巷间，与物无忤。每醉必作为文词，初不经意，卒然便就，行草相间，时及于怪逸，尤见真率。往往自以为奇，使醒而复书，未必尔也。书时惟问纸有几幅，或曰十幅，则词随十幅尽，或曰二十幅，则随二十幅，意乃止。然多多益办，不见笔力之衰。忽有佳处，人谓其机会与造化争衡，非人工可到。《宣和书谱》一八。

8. []{#唐轶十二-贺知章-8}
贺知章，字季真，会稽人。官至秘书监。自号四明狂客。善草隶。尝与张旭游于人间，凡人家厅馆好墙壁及屏幛，忽忘机兴发，笔落数行，如虫豸飞走，虽古之张、索不如也。好事者具笔砚从之，意有所惬，不复拒，然每纸才十数字，世传以为宝。《书小史》九。

9. []{#唐轶十二-贺知章-9}
贺知章性放旷，美谈笑，当时贤达咸倾慕。陆象先即知章姑子也，知章特相亲善。象先谓人曰：「贺兄言论调态，真可谓风流之士。」晚年纵诞，无复规检，自号四明狂客。醉后属词，动成篇卷。文不加点，咸有可观。又善草隶书，好事者共传宝之。请为道士归乡，舍宅为观，上许之，仍拜子为会稽郡司马，御制诗以赠行。《谭宾录》（《广记》二〇二）。

10. []{#唐轶十二-贺知章-10}
贺知章，西京宣平坊有宅，对门有小板门，常见一老人乘驴出入其间。积五六年，视老人颜色衣服如故，亦不见家属。询问里巷，皆云是西市卖钱贯王老，更无他业。察其非凡也，常因暇日造之。老人迎接甚恭谨，唯有童子为所使耳。贺则问其业，老人随意问答。因与往来，渐加礼敬，言论渐密，遂云善黄白之术。贺素信重，愿接事之。后与夫人持一明珠，自云在乡日得此珠，保惜多时，特上老人，求说道法。老人即以明珠付童子，令市饼来。童子以珠易得三十余胡饼，遂延贺。贺私念宝珠特以轻用，意甚不快。老人曰：「夫道者可以心得，岂在力争！悭惜未止，术无由成，当须深山穷谷，勤求致之，非市朝所授也。」贺意颇悟，谢之而去。数日失老人所在。贺因求致仕，入道还乡。《原化记》（《广记》四二）。

11. []{#唐轶十二-贺知章-11}
贺知章秘书监，有高名，告老归吴中，上嘉重之，每事优异焉。知章将行，涕泣辞上。上曰：「何所欲？」知章曰：「臣有男未有定名，幸陛下赐之，归为乡里荣。」上曰：「为道之要莫若信，孚者，信也。履信思乎顺，卿子必信顺之人也，宜名之曰孚。」知章再拜而受命。知章久而谓人曰：「上何谑我耶？我实吴人，孚乃爪下为子。岂非呼我儿为爪子耶？」《开天传信记》。又《广记》二五五引。《群居解颐》（张本《说郛》三二、陶本《说郛》二四）。

12. []{#唐轶十二-贺知章-12}
太子宾客、集贤院学士贺知章，年八十六，卧病五日，冥冥不知。男曾子哀号诉天，请以身代，遂疾损。乃上表乞为道士还乡。玄宗许之，乃舍宅为观，赐名千秋，并与男曾子会稽郡司马，赐绯。小子田，亦度为道士，兼赐帛一百疋，道衣两对。又赐鉴湖剡川一曲，元乞官湖数顷为放生池，因赐剡川一曲。诏令供张东门，百寮祖饯，御制送诗并序。《唐书》（《广卓异记》三）。《唐诗纪事》一七。

13. []{#唐轶十二-贺知章-13}
洛阳振德坊皆贫民，例享糟糠之薄。贺知章目为糠市。《从容录》（《云仙杂记》八）。

14. []{#唐轶十二-贺知章-14}
贺知章忽鼻出黄胶，医者谓饮酒之过。《从容录》（《云仙杂记》五）。

## 李　邕

1. []{#唐轶十二-李邕-1}
李北海年十七，携三百缣就纳国色，偶遇人启护，倾囊救之。《唐摭言》四。

2. []{#唐轶十二-李邕-2}
宋璟劾张昌宗等反状，武后不应。李邕立阶下，大言曰：「璟所陈社稷大事，陛下当听。」后色解，即可璟奏。邕出，或让曰：「子位卑，一忤旨，祸不测。」邕曰：「不如是，名亦不传。」《唐语林》五。参看宋璟5。

3. []{#唐轶十二-李邕-3}
李邕自刺史入计京师，邕素负才名，频被贬斥。皆以邕能文养士，贾生、信陵之流。执事忌胜，剥落在外。人间素有声称，后进不识，京洛阡陌聚看，以为古人，或将眉目有异。衣冠望风，寻访门巷。又中使临问，索其新文。复为人阴中，竟不得进改。天宝初，为汲郡、北海太守。性豪侈，不拘细行，驰猎纵逸。后柳𪟝下狱，吉温令𪟝引邕，议及休咎，厚相赂遗，词状连引，敕祁顺之、罗希奭驰往，就郡决杀之。邕早擅才名，尤长碑记，前后所制凡数百首。受纳馈送，亦至钜万。自古鬻文获财，未有如邕者。《谭宾录》（《广记》二〇一）。《南部新书》甲。

4. []{#唐轶十二-李邕-4}
唐江夏李邕之为海州也，日本国使至海州，凡五百人，载国信，有十船，珍货数百万。邕见之，舍于馆，厚给所须，禁其出入。夜中，尽取所载而沉其船。既明，讽所馆人白云：「昨夜海潮大至，日本国船尽漂失，不知所在。」于是以其事奏之，敕下邕，令造船十艘，善水者五百人，送日本使至其国。邕既具舟及水工，使者未发，水工辞邕，邕曰：「日本路遥，海中风浪，安能却返？前路任汝便宜从事。」送人喜。行数日，知其无备，夜尽杀之，遂归。邕又好客，养亡命数百人，所在攻劫，事露则杀之。后竟不得死，且坐其酷滥也。《纪闻》（《广记》二四三）。

5. []{#唐轶十二-李邕-5}
见崔颢[1](#唐轶十二-崔颢-1)。

6. []{#唐轶十二-李邕-6}
见徐安贞[1](#唐轶十一-徐安贞-1)。

7. []{#唐轶十二-李邕-7}
邕刚毅忠烈，临难不苟免，少习文章，嫉恶如讐，不容于众，邪佞为之侧目。然虽诎不进，而文名天下。卢藏用谓之如干将镆铘，难与争锋，但虞伤缺耳。邕初学变右军行法，顿剉起伏，既得其妙，复乃摆脱旧习，笔力一新。李阳冰谓之书中仙手。裴休见其碑云：「观北海书，想见其风采。」大抵人之才术多不兼称，王羲之以书掩其文，李淳风以术映其学，文章书翰俱重于时，惟邕得之。当时奉金帛而求邕书，前后所受钜万余，自古未有如此之盛者也。观邕之墨迹，其源流实出于羲之。议者以谓骨气洞达，奕奕如有神力，斯亦名不浮于实也。杜甫作歌以美之曰：「声华当徤笔，洒落富清制。」为世之所仰慕，率皆如是。今御府所藏行书十。《宣和书谱》八。

8. []{#唐轶十二-李邕-8}
唐人说李邕前后撰碑八百首。《海录碎事》一八。

9. []{#唐轶十二-李邕-9}
唐李邕善书，仍自刻，多假立刻字人名，如伏灵芝、黄仙鹤之类是也。《法书苑》（《绀珠集》一二、《类说》五八、张本《说郛》七八、陶本《说郛》八六）。

10. []{#唐轶十二-李邕-10}
萧诚自矜札翰，李邕恒自言别书。二人俱在南中，萧有所书，将谓称意，以呈李邕，邕辄不许。萧疾其掩己，遂假作古帖数幅，朝夕把翫，令其故暗，见者皆以为数百年书也。萧诣邕云：「有右军真迹，宝之已久，欲呈大匠。」李欣然愿见。萧故迟回旬日，未肯出也。后因论及，李固请见，曰：「许而不出，得非诳乎？」萧于是令家童归见取，不得。惊曰：「前某客来见之，当被窃去！」李诚以为信矣。萧良久曰：「吾置在某处，遂忘之。」遽令走取。既至，李寻绎久之，不疑其诈，云是真物，平生未见。在坐者咸以为然。数日，萧往候邕，宾客云集，因谓李曰：「公常不许诚书，昨所呈数纸，幼时书，何故呼为真迹？鉴将何在？」邕愕然曰：「试更取之。」及见，略开视，置床上曰：「子细看之，亦未能好。」《封氏闻见记》一〇。参见萧诚[1](#唐轶十二-萧诚-1)。

## 李　昂

1. []{#唐轶十二-李昂-1}
开元二十四年，李昂为考功，性刚急，不容物，乃集进士，与之约曰：「文之美恶，悉知之矣。考校取舍，存乎至公。如有请托于人，当悉落之。」昂外舅尝与进士李权邻居，相善，为言之于昂。昂果怒，集贡士数权之过。权曰：「人或猥知，窃闻之于左右，非求之也。」昂因曰：「观众君子之文，信美矣。然古人有言，瑜不掩瑕，忠也。其有词或不安，将与众详之，若何？」众皆曰：「唯。」及出，权谓众人曰：「向之斯言，意属吾也。昂与此任，吾必不第矣。文何籍为？」乃阴求瑕。他日，昂果摘权章句小疵，牓于通衢以辱之。权引谓昂曰：「礼尚往来。来而不往，非礼也。鄙文之不臧，既得而闻矣。而执事有雅什，尝闻于道路，愚将切磋，可乎？」昂怒而应曰：「有何不可！」权曰：「『耳临清渭洗，心向白云闲。』岂执事辞乎？」昂曰：「然。」权曰：「昔唐尧衰怠，厌倦天下，将禅许由。由恶闻，故洗耳。今天子春秋鼎盛，不揖让于足下，而洗耳何哉？」昂闻，惶骇，诉于执政，以权不逊，遂下权吏。初，昂以强愎不受属请，及有吏议，求者莫不允从。由是庭议，以省郎位轻，不足以临多士。乃使吏部侍郎掌焉。宪司以权言不可穷竟，乃寝罢之。《大唐新语》一〇。《唐摭言》一。《唐诗纪事》一七。

## 王　翰

1. []{#唐轶十二-王翰-1}
开元初，宋璟为尚书，李乂、卢从愿为侍郎，大革前弊，据阙留人，纪纲复振。时选人王翰颇攻篇什，而迹浮伪，乃窃定海内文士百有余人，分作九等，高自标置，与张说、李邕并居第一，自余皆被排斥。陵晨于吏部东街张之，甚于长名。观者万计，莫不切齿。从愿潜察获，欲奏处刑宪，为势门保持，乃止。《封氏闻见记》三。

2. []{#唐轶十二-王翰-2}
翰工诗，多壮丽之词。文士祖咏、杜华等，尝与游从。华母崔氏云：「吾闻孟母三迁，吾今欲卜居，使汝与王翰为邻，足矣。」其才名如此。《唐才子传》一。

## 王　湾

1. []{#唐轶十二-王湾-1}
王湾，登先天进士第，开元初，为荥阳主簿。马怀素欲校正群籍，湾在选中，各部撰次。后为洛阳尉。殷璠云：湾词翰早著，为天下所称最者，不过一二。游吴中，《江南意》云：「海日生残夜，江春入旧年。」诗人以来，无闻此句。张公居相府，手题于政事堂，每示能文，令为楷式。《唐诗纪事》一五。《唐才子传》一。

## 王之涣

1. []{#唐轶十二-王之涣-1}
开元中，诗人王昌龄、高适、王涣之齐名。时风尘未偶，而游处略同。一日天寒微雪，三诗人共诣旗亭，贳酒小饮。忽有梨园伶官十数人，登楼会䜩。三诗人因避席隈映，拥炉火以观焉。俄有妙妓四辈，寻续而至，奢华艳曳，都冶颇极。旋则奏乐，皆当时之名部也。昌龄等私相约曰：「我辈各擅诗名，每不自定其甲乙，今者可以密观诸伶所讴，若诗入歌词之多者，则为优矣。」俄而一伶拊节而唱，乃曰：「寒雨连江夜入吴，平明送客楚山孤。洛阳亲友如相问，一片冰心在玉壶。」昌龄则引手画壁曰：「一绝句。」寻又一伶讴之曰：「开箧泪霑臆，见君前日书。夜台何寂寞，犹是子云居。」适则引手画壁曰：「一绝句。」寻又一伶讴曰：「奉帚平明金殿开，强将团扇共徘徊。玉颜不及寒鸦色，犹带昭阳日影来。」昌龄则又引手画壁曰：「二绝句。」涣之自以得名已久，因谓诸人曰：「此辈皆潦倒乐官，所唱皆《巴人》《下俚》之词耳，岂《阳春》《白雪》之曲，俗物敢近哉！」因指诸妓之中最佳者曰：「待此子所唱，如非我诗，吾即终身不敢与子争衡矣。脱是吾诗，子等当须列拜床下，奉吾为师。」因欢笑而俟之。须臾，次至双鬟发声，则曰：「黄沙远上白云间，一片孤城万仞山。羌笛何须怨杨柳，春风不度玉门关。」涣之即擨歈二子曰：「田舍奴，我岂妄哉？」因大谐笑。诸伶不喻其故，皆起诣曰：「不知诸郎君何此欢噱？」昌龄等因话其事。诸伶竞拜曰：「俗眼不识神仙，乞降清重，俯就筵席。」三子从之，饮醉竟日。《集异记》二。　案：王涣之，即王之涣。

## 孟浩然

1. []{#唐轶十二-孟浩然-1}
孟浩然，襄阳人也。……闲游秘省，秋月新霁，诸英联诗，次当浩然，句曰：「微云淡河汉，疏雨滴梧桐。」举座嗟其清绝，咸以之阁笔，不复为继。《唐诗纪事》二三引王士源《孟浩然集序》。《唐才子传》二。

2. []{#唐轶十二-孟浩然-2}
襄阳诗人孟浩然，开元中颇为王右丞所知。句有「微云淡河汉，疏雨滴梧桐」者，右丞吟咏之，常击节不已。维待诏金銮殿，一旦，召之商较风雅，忽遇上幸维所，浩然错愕伏床下，维不敢隐，因之奏闻。上欣然曰：「朕素闻其人。」因得诏见。上曰：「卿将得诗来耶？」浩然奏曰：「臣偶不赍所业。」上即命吟。浩然奉诏，拜舞念诗曰：「北阙休上书，南山归敝庐；不才明主弃，多病故人疏。」上闻之怃然曰：「朕未曾弃人，自是卿不求进，奈何反有此作！」因命放归南山。终身不仕。《唐摭言》一一。《临汉隐居诗话》。《诗话总龟》前集三一。《唐才子传》二。《北梦琐言》七、《唐诗纪事》二三分别言孟因李白、张说而见玄宗。

3. []{#唐轶十二-孟浩然-3}
孟浩然一日周旋竹间，喜色可掬，又见网师得鱼尤甚喜跃。友人问之，答云：「吾适得句，中有鱼、竹二物，不知竹有几节，鱼有几鳞，疑致疏谬，今见二物，乃释然矣。」《玄山记》（《云仙杂记》三）。

4. []{#唐轶十二-孟浩然-4}
孟浩然眉毫尽落，裴祐袖手衣袖至穿，王维至走入醋瓮，皆苦吟者也。《诗源指诀》（《云仙杂记》二）。

## 陈章甫

1. []{#唐轶十二-陈章甫-1}
旧举人应及第，关检无籍者不得与第。陈章甫制策登科，吏部牓放。章甫上书：「昨见牓云：『户部报无籍记者。』昔傅说无姓，殷后置于盐梅之地；屠羊隐名，楚王延以三旌之位，未闻征籍也。范睢改姓易名为张禄先生，秦用之以霸；张良为韩报仇，变姓名而游下邳，汉祖用之为相，则知籍者所以计租赋耳，本防群小，不约贤路。若人有大才，不可以籍弃之；苟无其德，虽籍何为！今员外吹毛求瑕，务在駮放，则小人也却寻归路，策藜杖，著草衣，田园芸芜，锄犁尚在。」所司不能夺，特咨执政收之，天下称美焉。《封氏闻见记》三。《唐语林》八。

## 李　颀

1. []{#唐轶十二-李颀-1}
颀，东川人。开元二十三年贾季邻榜进士及第。调新乡县尉。性疏简，厌薄世务。慕神仙，服饵丹砂，期轻举之道，结好尘喧之外。一时名辈，莫不重之。《唐才子传》二。

## 崔　曙

1. []{#唐轶十二-崔曙-1}
见邢和璞[1](#唐轶十二-邢和璞-1)。

2. []{#唐轶十二-崔曙-2}
唐崔曙应进士举，作《明堂火珠诗》，续有佳句曰：「夜来双月满，曙后一星孤。」其言深为工文士推服。既夭殁，一女名星星而无男。当时咸异之。《明皇杂录》（《广记》一九八）。《本事诗·征咎》。

3. []{#唐轶十二-崔曙-3}
见武皇后[18](#唐轶一-武皇后-18)。

## 祖　咏

1. []{#唐轶十二-祖咏-1}
有司试《终南山望余雪》诗，咏赋云：「终南阴岭秀，积雪浮云端。林表明霁色，城中增暮寒。」四句即纳于有司。或诘之，咏曰：「意尽。」《唐诗纪事》二〇。《南部新书》乙。

2. []{#唐轶十二-祖咏-2}
开元中，进士唱第尚书省，落第者至省门散去。咏吟曰：「落去他两两三三戴帽子，日暮祖侯吟一声，长安竹柏皆枯死。」《唐诗纪事》二〇。

## 崔　颢

1. []{#唐轶十二-崔颢-1}
崔颢有美名，李邕欲一见，开馆待之。及颢至，献文，首章曰：「十五嫁王昌。」邕叱起曰：「小子无礼！」乃不接之。《国史补》上。《唐语林》三。《唐诗纪事》二一。《唐才子传》一。

2. []{#唐轶十二-崔颢-2}
唐崔颢题黄鹤楼诗云：「昔人已乘白云去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮家山何处在，烟波江上使人愁。」太白负大名，尚曰：「眼前有景道不得，崔颢题诗在上头。」欲拟之较胜负，乃作《登凤凰台》诗。《该闻录》（《类说》一九）。又《苕溪渔隐丛话》前集五引。《唐诗纪事》二一。《唐才子传》一。

3. []{#唐轶十二-崔颢-3}
颢苦吟咏，当病起清虚，友人戏之曰：「非子病如此，乃苦吟诗瘦耳。」遂为口实。《唐才子传》一。

## 王昌龄

1. []{#唐轶十二-王昌龄-1}
开元中，琅琊王昌龄自吴抵京国，舟行至马当山，属风便，而舟人云：「贵识至此，皆合谒庙，以祈风水之安。」昌龄不能驻，亦先有祷神之备，见舟人言，乃命使赍酒脯纸马，献于大王，兼有一量草履子上大王夫人。而以一首诗令使者至彼而祷之，诗曰：「青骢一匹崐仑牵，奏上大王不取钱。直为猛风波滚骤，莫怪昌龄不下船。」读毕而过。当市草履子时，兼市金错刀子一副，贮在履子内，至祷神时，忘取之，误并履子将往，使者亦不晓焉。昌龄至前程，偶觅错刀子，方知误并将神庙所矣。又行数里，忽有赤鲤鱼长可三尺，跃入昌龄舟中。昌龄笑曰：「自来之味。」呼侍者烹之。既剖腹，得金错刀子，宛是误送庙中者。昌龄叹息曰：「鬼神之情亦昭然。常闻葛仙公命鱼送书，古诗有剖鲤得素书，今日亦颇同。」《博异志》。又《广记》三〇〇引。

## 薛　据

1. []{#唐轶十二-薛据-1}
开元中，河东薛据自恃才名，于吏部参选，请授万年县录事。吏曹不敢注，以咨执政，将许之矣。诸流外共见宰相诉云：「酝署丞等三官，皆流外之职，已被士人夺却。惟有赤县录事是某等清要，今又被进士欲夺，则某等一色之人无措手足矣。」于是遂罢。《封氏闻见记》三。《唐摭言》一二。又《广记》一八六引。《唐诗纪事》二五。

## 张　諲

1. []{#唐轶十二-张諲-1}
张諲官至刑部员外郎。明《易》象，善草隶，工丹青，与王维、李颀等为诗酒丹青之友，尤善画山水。王维答诗曰：「屏风误点惑孙郎，圑扇草书轻内史。」李颀诗曰：「小王破体闲文策，落日梨花照空壁。书堪记室妬风流，画与将军作勍敌。」《歴代名画记》一〇。《唐诗纪事》二〇。《唐才子传》二。

## 尉迟匡

1. []{#唐轶十二-尉迟匡-1}
见李林甫[17](#唐轶十三-李林甫-17)。

## 任之良

1. []{#唐轶十二-任之良-1}
任之良应进士举，不第，至关东店憩食，遇一道士亦从西来，同主人歇。之良与语，问所从来，云：「今合有身名称意，何不却入京？」任子辞以无资粮，到京且无居处。道士遂资钱物，并与一帖，令向肃明观本院中停。之良至京，诣观安置，偶见一道士读经，谓良曰：「太上老君二月十五日生。」因上表，请以玄元皇帝生日燃灯。上皇览表依行。仍令中书召试，使与一官。李林甫拒，乃与别敕出身。《定命录》（《广记》二二四）。

## 史　青

1. []{#唐轶十二-史青-1}
史青，零陵人。其先名籍秦随。幼而聪敏，博闻强记。开元初，上表自荐：「臣闻曹子建七步成章，臣愚以为七步太多。若赐召试，五步之内，可塞明诏。」明皇试以《除夜》、《上元观灯》、《竹火笼》等诗，惟《除夜》最佳，云：「今岁今宵尽，明年明日催。寒随一夜去，春逐五更来。气色空中改，容颜暗里摧。风光人不觉，已入后园梅。」《唐宋诗》以为王湮作。 明皇称赏，授左监门衞将军。《零陵总记》（《诗话总龟》前集一一）。

## 常敬忠

1. []{#唐轶十二-常敬忠-1}
开元初，潞州常敬忠十五明经擢第。数年之间，遍通五经。上书自举，并云「一遍能诵千言」。勅付中书考试。张燕公问曰：「学士能一遍诵千言，能十遍诵万言乎？」对曰：「未曾自试。」燕公遂出一书，非人间所见也。谓之曰：「可十遍诵之。」敬忠依命，危坐而读，每遍画地以记。读七遍，起曰：「此已诵得。」燕公曰：「可满十遍。」敬忠曰：「若十遍，即是十遍诵得；今七遍已诵得，何要满十。」燕公执本临试，观览不暇，而敬忠诵之已毕，不差一字。见者莫不叹羡。即日闻奏，恩命引对，赐绿衣一副，兼赏礼物，拜东宫衙佐，仍直集贤院，侍讲《毛诗》。百余日中，三度改官，特承眷遇。为侪类所嫉，中毒而卒。《封氏闻见记》一〇。《唐语林》三。

## 员　俶

1. []{#唐轶十二-员俶-1}
见李泌[1](#唐轶十五-李泌-1)。

## 韩襄客

1. []{#唐轶十二-韩襄客-1}
韩襄客者，汉南女子，为歌诗知名襄、汉间。孟浩然赠诗曰：「只为阳台梦里狂，降来教作神仙客。」襄客《闺怨诗》曰：「连理枝前同设誓，丁香树下共论心。」先公熙宁中迓虏使成尧锡，见遗衣服，刺此联于裹肚上，其下复刺丁香、连理、男女设誓之状。虏人重此句为佳制。《诗史》（《诗话总龟》前集一三）。

## 张　旭

1. []{#唐轶十二-张旭-1}
张长史释褐为苏州常熟尉，上后旬日，有老父过状，判去，不数日复至，乃怒而责曰：「敢以闲事屡扰公门！」老父曰：「某实非论事，但覩少公笔迹奇妙，贵为箧笥之珍耳。」长史异之，因诘其何得爱书。答曰：「先父爱书，兼有著述。」长史取视之，曰：「信天下工书者也。」自是备得笔法之妙，冠于一时。《幽闲鼓吹》。又《广记》二〇八引。《书小史》九。

2. []{#唐轶十二-张旭-2}
张旭草书得笔法，后传崔邈、颜真卿。旭言：「始吾见公主担夫争路，而得笔法之意。后见公孙氏舞剑器，而得其神。」旭饮酒辄草书，挥笔而大叫，以头揾水墨中而书之，天下呼为「张颠」。醒后自视，以为神异，不可复得。后辈言笔札者，欧、虞、褚、薛，或有异论，至张长史，无间言矣。《国史补》上。又《广记》二〇八引。《书小史》九。《澄怀录》（陶本《说郛》二三）。

3. []{#唐轶十二-张旭-3}
张长史曰：「褚河南论书云：『用笔如印泥画沙。』初不悟，后于江岸见沙地平浄，以锥画字，媚好可爱，始信。」长史之言，贵藏锋也。《书诀墨薮》（《绀珠集》二）。

4. []{#唐轶十二-张旭-4}
张旭曰：「孤蓬自振，惊沙坐飞，草圣尽于此矣！」有寒士与旭为隣，日数四致简，得其报章，遂鬻于市，因获富足。《书法苑》（《类说》五八）。

5. []{#唐轶十二-张旭-5}
张旭醉后唱《竹枝曲》，反复必至九回乃止。《醉录》（《云仙杂记》四）。

## 萧　诚

1. []{#唐轶十二-萧诚-1}
萧诚，兰陵人。官至右司员外郎。工正书，善摹勒。弟谅亦善书，世谓「诚真谅草」。开元中，时尚褚、薛，诚为之最善。李邕每不重诚，诚因采西山野麻、虢郡土谷，造五色斑文纸，作王右军书帖与之，邕览翫不悟，谓其真迹。诚因道其所撰，邕乃叹服。《书小史》一〇。《书法苑》（《类说》五八）。参见李邕[10](#唐轶十二-李邕-10)。

## 吴道玄

1. []{#唐轶十二-吴道玄-1}
吴道玄，字道子，东京阳翟人也。少孤贫，天授之性，年未弱冠，穷丹青之妙。浪迹东洛。时明皇知其名，召入内供奉。开元中，驾幸东洛，吴生与裴旻将军、张旭长史相遇，各陈其能。时将军裴旻厚以金帛召致道子，于东都天宫寺，为其所亲，将施绘事。道子封还金帛，一无所受，谓旻曰：「闻裴将军旧矣，为舞剑一曲，足以当惠。观其壮气，可助挥毫。」旻因墨缞为道子舞剑。舞毕，奋笔，俄顷而成，有若神助，尤为冠绝，道子亦亲为设色。其画在寺之西庑。又张旭长史亦书一壁。都邑士庶皆云：「一日之中，获睹三绝。」又画玄元庙，五圣千官，宫殿冠冕，势倾云龙，心归造化。故杜员外甫诗云：「森罗回地轴，妙绝动宫墙。」明皇天宝中忽思蜀道嘉陵江山水，遂假吴生驿驷，令往写貌。及回日，帝问其状，奏曰：「臣无粉本，并记在心。」后宣令于大同殿壁图之，嘉陵江三百余里山水，一日而毕。时有李思训将军山水擅名，帝亦宣于大同殿图，累月方毕。明皇云：「李思训数月之功，吴道玄一日之迹，皆极其妙也。」又画内殿五龙，其鳞甲飞动，每天欲雨，即生烟雾。吴生常持《金刚经》，自识本身。天宝中，有杨庭光与之齐名，遂潜写吴生真于讲席众人之中，引吴生观之，一见便惊，谓庭光曰：「老夫衰丑，何用图之。」因斯叹伏。凡画人物、佛像、神鬼、禽兽、山水、台殿、草木，皆冠绝于世，国朝第一。张怀瓘尝谓道子乃张僧繇后身，斯言当矣。又按《两京耆旧传》云：寺观之中，图画墙壁，凡三百余间。变相人物，奇踪异状，无有同者。其见在为人所覩之妙者，上都兴唐寺御注金刚经院，妙迹为多，兼自题经文。慈恩寺前文殊、普贤，西面庑下降魔、盘龙等壁，又小殿前门菩萨，景公寺地狱壁，帝释、梵王、龙神，永寿寺中三门两神，及诸道观寺院，不可胜纪，皆妙绝一时。景玄每观吴生画，不以装背为妙，但试笔绝踪，皆磊落逸势。又数处图壁，祇以墨踪为之，近代莫能加以彩绘。凡图圆光，皆不用尺度规画，一笔而成。景玄元和初应举，住龙兴寺，犹有尹老者年八十余，尝云：「吴生画兴善寺中门内神圆光时，当时坊市老幼，日数百人，竞候观之，缚阑，施钱帛与之齐。及下笔之时，望者如堵。风落电转，规成月圆。諠呼之声，惊动坊邑，或谓之神也。」又尝闻景公寺老僧玄纵云：「吴生画此寺地狱变相时，京都屠沽渔罟之辈见之而惧罪改业者，往往有之，率皆修善。」所画并为后代人规式也。《唐朝名画录》。《广记》二一二引作《唐画断》。

2. []{#唐轶十二-吴道玄-2}
吴道玄，阳翟人。好酒使气，每欲挥毫，必须酣饮。学书于张长史旭、贺监知章，学书不成，因工昼。曾事逍遥公韦嗣立为小吏。因写蜀道山水，始创山水之体，自为一家。其书迹似薛少保，亦甚便利。初任兖州瑕丘县尉。初名道子，玄宗召入禁中，改名道玄，因授内教博士，非有诏不得画。张怀瓘云：吴生之画，下笔有神，是张僧繇后身也。可谓知言。官至宁王友。开元中，将军裴旻善舞剑，道玄观旻舞剑，见出没神怪，既毕，挥毫益进。《历代名画记》九。又《御览》七五一引。

3. []{#唐轶十二-吴道玄-3}
吴道子善画神。开元中，将军裴旻居母丧，诣道子，请于东都天宫寺图神鬼数壁，以资冥助。答曰：「废画已久，若将军有意，为吾缠结舞剑一曲，庶因猛励，获通幽冥。」旻于是脱去衰服，若常时妆饰，走马如飞，左旋右抽。掷剑入云，高数十丈，若电光下射，旻引手执鞘承之，剑透空而下。观者数千人，无不悚栗。道子于是援毫图壁，俄顷之际，魔魅化出，飒然风起，为天下之壮观。道子平生所画，得意无出于是。《独异志》中。又《广记》二一二引。《图画见闻志》五。

4. []{#唐轶十二-吴道玄-4}
常乐坊赵景公寺，隋开皇三年置，本曰弘善寺，十八年改焉。南中三门里东壁上，吴道玄白画地狱变，笔力劲怒，变状阴怪，睹之不觉毛戴，吴画中得意处。《酉阳杂俎》续集五。

5. []{#唐轶十二-吴道玄-5}
《跋吴道玄地狱变相图后》：吴道玄作此画，视今寺刹所图，殊弗同。了无刀林沸镬，牛头阿旁之像，而变状阴惨，使观者腋汗毛耸，不寒而栗，因之迁善远罪者众矣。孰谓丹青为末技欤！《东观余论》下。

6. []{#唐轶十二-吴道玄-6}
故兴元郑公尚书题〔平康坊菩萨寺〕北壁僧院，诗曰：「但虑彩色污，无虞臂胛肥。」置寺碑阴，雕饰奇巧，相传郑法士所起样也。初，会觉上人以施利起宅十余亩，工毕，酿酒百石，列缾瓮于两庑下，引吴道玄观之，因谓曰：「檀越为我画，以是赏之。」吴生嗜酒，且利其多，欣然而许。予以踪迹似不及景公寺画。中三门内东门塑神，善继云是吴生弟子王耐儿之工也。其侧一鬼有灵，往往百姓戏犯之者得病，口目如之。《酉阳杂俎》续集五。

7. []{#唐轶十二-吴道玄-7}
又道子访僧请茶，僧不加礼，遂请笔砚，于壁上画驴一头而去。一夜，僧房家具并踏破，被恼乱不可堪。僧知是道子，恳邀到院祈求，乃涂却画处。《卢氏杂说》（《广记》二一二）。《唐语林》五。

8. []{#唐轶十二-吴道玄-8}
禁中旧有吴道子画锺馗，其卷首有唐人题记曰：「明皇开元讲武骊山岁，翠华还宫，上不怿，因痁作，将逾月，巫医殚伎不能致良。忽一夕梦二鬼，一大一小。其小者衣绛，犊鼻屦，一足跣，一足悬一屦，一大筠纸扇，窃太真紫香囊及上玉笛，遶殿而奔。其大者戴帽，衣蓝裳，袒一臂，鞹双足，乃捉其小者，刳其目，然后擘而啖之。上问大者曰：『尔何人也？』奏云：『臣锺馗氏，即武举不捷之士也。誓与陛下除天下之妖孽。』梦觉，痁若顿瘳，而体益壮。乃诏画工吴道子，告之以梦，曰：『试为朕如梦图之。』道子奉旨，恍若有覩，立笔图讫以进，上瞠视久之，抚几曰：『是卿与朕同梦耳。何肖若此哉！』道子进曰：『陛下忧劳宵旰，以衡石妨膳，而痁得犯之。果有蠲邪之物，以衞圣德。』因舞蹈，上千万岁寿。上大悦，劳之百金，批曰：『灵祇应梦，厥疾全瘳。烈士除妖，实须称奖。因图异状，颁显有司。岁暮驱除，可宜徧识，以袪邪魅，兼静妖氛。仍告天下，悉令知委。』」熙宁五年，上令画工摹搨镌板，印赐两府辅臣各一本。《梦溪补笔谈》三。

9. []{#唐轶十二-吴道玄-9}
崇仁一作圣 坊资圣寺浄土院门外，相传吴生一夕秉烛醉画，就中戟手，视之恶骇。院门里卢楞枷，尝学吴势，吴亦授以手诀，乃画总持三门寺，方半，吴大赏之，谓人曰：「楞枷不得心诀，用思太苦，其能久乎！」画毕而卒。《酉阳杂俎》续集六。

10. []{#唐轶十二-吴道玄-10}
宣阳坊静域寺，本太穆皇后宅。寺僧云，三阶院门外是神尧皇帝射孔雀处。禅院门内外，《游目记》云，王昭隐画。门西里面和修吉龙王有灵。门内之西，火目药叉及北方天王甚奇猛。门东里面贤门也，野叉部落鬼首上蟠蛇，汗烟可惧。东廊树石险怪，高僧亦怪。西廊万寿菩萨院门里南壁，皇甫轸画鬼神及雕，形势若脱。轸与吴道玄同时，吴以其艺逼己，募人杀之。《酉阳杂俎》续集六。又《广记》二一二引。《图画见闻志》五。

## 翟　琰

1. []{#唐轶十二-翟琰-1}
翟琰者，吴生弟子也。吴生每画，落笔便去，多使琰与张藏布色，浓澹无不得其所。《历代名画配》九。《宣和画谱》二。《图绘宝鉴》二。

## 张　藏

1. []{#唐轶十二-张藏-1}
张藏，亦吴弟子也。裁度麤快，思若涌泉，寺壁十间，不旬而毕。然六法不及师之门墙。亦好细画。《历代名画记》九。

## 李思训

1. []{#唐轶十二-李思训-1}
唐开元中，诸衞将军李思训，子昭道为中舍，俱得山水之妙。时人云大李将军、小李将军是也。思训格品高奇，山川妙绝，鸟兽草木，皆其能。中舍之图山水鸟兽，甚多繁巧，智思笔力不及也。天宝中，玄宗召思训画大同殿壁兼掩障。异日因奏对，诏云：「卿所画掩障，夜闻水声。」通神之佳手，国朝山水第一。思训神品，昭道妙上品。《唐画断》（《广记》二一一）。《唐朝名画录》。

2. []{#唐轶十二-李思训-2}
见吴道玄[1](#唐轶十二-吴道玄-1)。

3. []{#唐轶十二-李思训-3}
李思训，宗室也，即林甫之伯父。早以艺称于当时。一家五人，并善丹青，思训弟思诲、思诲子林甫、林甫弟昭道、林甫姪凑。世咸重之。书画称一时之妙。官至左武衞大将军，封彭城公。开元六年，赠秦州都督。其画山水树石，笔格遒劲，湍濑潺湲，云霞缥缈，时覩神仙之事，窅然岩岭之幽。时人谓之大李将军也。《历代名昼记》九。又《御览》七五一引。《宣和画谱》一〇。《图绘宝鉴》二。

4. []{#唐轶十二-李思训-4}
李思训画一鱼，甫完，未施藻荇之类，有客叩门，出看，寻入，失去画鱼。使童子觅之，乃风吹入池水内，拾视之，惟空纸耳。后思训临池，往往见一鱼如所画者。尝戏画数鱼投池内，经日夜终不去。《卧游记》（《瑯嬛记》上）。

## 李昭道

1. []{#唐轶十二-李昭道-1}
思训子昭道，林甫从弟也，变父之势，妙又过之。官至太子中舍。创海图之妙。世上言山水者，称大李将军、小李将军。昭道虽不至将军，俗因其父呼之。《历代名画记》九。《宣和画谱》一〇。《图绘宝鉴》二。

2. []{#唐轶十二-李昭道-2}
见李思训[1](#唐轶十二-李思训-1)。

3. []{#唐轶十二-李昭道-3}
武后时，残虐宗支，为宗子者亦皆惴恐，不获安处。故雍王贤作《黄台瓜辞》以自况，冀其感悟。而昭道有《摘瓜图》著戒，不为无补尔！《宣和画谱》一〇。

## 冯绍正

1. []{#唐轶十二-冯绍正-1}
唐开元中，关辅大旱，京师阙雨尤甚，亟命大臣遍祷于山泽间而无感应。上于龙池新创一殿，因召少府监冯绍正，令于四壁各画一龙。绍正乃先于西壁画素龙，奇状蜿蜒，如欲振跃。绘事未半，若风云随笔而生，上及从官于壁下观之，鳞甲皆湿。设色未终，有白气若帘庑间出，入于池中，波涌涛汹，雷电随起。侍御数百人皆见白龙自波际乘云气而上。俄顷，阴雨四布，风雨暴作，不终日而甘霖遍于畿内。《明皇杂录》下。又《广记》二一二引。《唐朝名画录》。《唐语林》五。　案：《白孔六帖》八二引《卢氏杂说》亦载此事，「冯绍正」误作「马绍正」。

2. []{#唐轶十二-冯绍正-2}
将军高力士特承玄宗恩宠。遭母丧，左金吾大将军程伯献、少府监冯绍正二人直就力士母丧前披发哭，甚于己亲。朝野闻之，不胜耻笑。《朝野佥载》五。《谭宾录》（《广记》二四〇）。

## 韦无忝

1. []{#唐轶十二-韦无忝-1}
韦无忝侍郎，京兆人也，明皇时以画鞍马、异兽独擅其名。时人号称「韦画四足，无不妙也」。开元、天宝中，外国曾献狮子，既画毕，酷似其状。后狮子放归本国，惟画者在焉。凡展图观览，百兽见之皆惊惧。又明皇射猎，一箭中两野猪，诏于玄武门写之。传在人间，皆妙之极也。……《异兽图》后流落于人间，往往见之。今京都寺观之内，或有画处，凡攻马兽者，皆称妙绝。《唐朝名画录》。《御览》七五一、《广记》二一二引作《唐画断》。《宣和画谱》一三。

## 张　萱

1. []{#唐轶十二-张萱-1}
张萱，京兆人也。尝画贵公子，鞍马屏障，宫苑士女，名冠于时。善起草，点缀景物，位置亭台，树木花鸟，皆穷其妙。又画《长门怨》，约词摅思，曲尽其旨，即「金井梧桐秋叶黄」也。又画《贵公子夜游图》、《宫中七夕乞巧图》、《望月图》，皆多幽思，愈前古也。画士女乃周昉之伦。其贵公子、宫苑、鞍马，皆称第一，故居妙品也。《唐朝名画录》。又《广记》二一三、《御览》七五一引作《唐画断》。

2. []{#唐轶十二-张萱-2}
见高力士[4](#唐轶十一-高力士-4)。

## 杨惠之

1. []{#唐轶十二-杨惠之-1}
杨惠之，不知何处人。唐开元中，与吴道子同师张僧繇笔迹，号为画友，巧艺并著，而道子声光独显，惠之遂都焚笔砚，毅然发忿，专肆塑作，能夺僧繇画相，乃与道子争衡。时人语曰：「道子画，惠之塑，夺得僧繇神笔路。」其为人称叹也如此。惠之尝于京兆府长乐乡北太华观塑玉皇尊像，及汴州安业寺浄土院大殿内佛像，睿宗延和元年七月二十七日改为大相国寺。及枝条千佛，东经藏院殿后三门二神，当殿维摩居士像，又于河南府广爱寺三门上五百罗汉，及山亭院楞伽山，皆惠之塑也。……逮唐末广明中，冤句人黄巢贼乱京洛，焚燎寺宇几尽矣，惟惠之手迹，惜其神妙，率不残毁。……惠之尝于京兆府塑倡优人留杯亭像，成之日，惠之亦手装染之，遂于市会中面墙而置之。京兆人视其背，皆曰：「此留杯亭也。」其神巧多此类。后著《塑诀》一卷，行于世。《五代名画补遗》。

2. []{#唐轶十二-杨惠之-2}
东都北邙山有玄元观，南有老君庙。台殿高敞，下瞰伊、洛。神仙泥塑之像皆开元中杨惠之所制，奇巧精严，见者增敬。《剧谈录》下。又《广记》二一二引。《唐语林》五。

3. []{#唐轶十二-杨惠之-3}
慧聚寺有毘沙门天王像，形模如生，乃唐杨惠之所作。惠之初学画，见吴道子艺甚高，遂更为塑工，亦能名天下。徐稚山侍郎以此像得塑中三昧，尝纪其事，谓其旁二侍女尤佳，且戒后人不可妄加涂饰。近为一俗工修治，遂失初意。《中吴纪闻》一。《吴郡志》四三。

## 陈　闳

1. []{#唐轶十二-陈闳-1}
陈闳，会稽人也，善写真及画人物士女。本道荐之于国，明皇开元中召入供奉。每令写御容，冠绝当代。又画明皇射猪鹿兔雁并按舞图及御容，皆承诏写焉。又写太清宫肃宗御容，龙颜凤态，日角月轮之状，而笔力滋润，风彩英奇，若符合瑞应，实天假其能也。国朝阎令公之后，一人而已。今咸宜观内天尊殿中画上仙，及图当时供奉道士、庖中等真容，皆奇绝。曾画故吏部徐侍郎本行经幡十二口，今在焉。又有士女，亦能机织成功德佛像，皆妙绝无比。惟写真有入神，人物士女，可居妙品。《唐朝名画录》。《御览》七五一、《广记》二一二引作《唐画断》。

2. []{#唐轶十二-陈闳-2}
陈闳，会稽人，为永王府长史。传写兼工人物、鞍马，其得意处，辈流见之，莫不敛衽。开元中，明皇召入供奉，每令写御容，妙绝当时。又尝于太清宫写肃宗，不惟龙颜凤姿，日角月宇之状逼真，而笔力英逸，真与阎立本竝驰争先。故一时人多从其学。韩干亦以画马进，明皇怪其无闳笔法，使令师之。其器重故可知也。今御府所藏十有七。《宣和画谱》五。《图绘宝鉴》二。

## 苏灵芝

1. []{#唐轶十二-苏灵芝-1}
苏灵芝，儒生也，史亡其传。尝为易州刺史郭明肃书《候台记》，在幽燕之地，中州患难得，故胡人以墨本诣榷场易绢十端，方与一本。其后石刻为胡人所碎。或传奉使者过彼，辨经界，指候台为证，故胡人碎而没之。灵芝行书有二王法，而成就顿放，当与徐浩雁行。戈脚复类世南体，亦善于临倣者。在唐人翰墨中固不易得，盖是集众善而成一家者也。今御府所藏行书一。《宣和书谱》一〇。

## 李龟年

1. []{#唐轶十二-李龟年-1}
李龟年、彭年、鹤年兄弟三人，开元中皆有才学盛名。鹤年诗尤妙，唱《渭城》。彭年善舞。龟年善打羯鼓，玄宗问：「卿打多少杖？」对曰：「臣打五千杖讫。」上曰：「汝殊未，我打却三竖柜也。」后数年，有闻打一竖柜，因赐一拂杖羯鼓棬。后流传至建中三年，任使君又传一弟子，使君令取江陵漆盘底泻水棬中，竟日不散，以其至平。又云：人闻鼓棬只在调竖慢，此棬一调之后，经月如初。今不知所存。《大唐传载》。《传记》（《广记》二〇五）。《唐语林》五。

2. []{#唐轶十二-李龟年-2}
唐开元中，乐工李龟年、彭年、鹤年兄弟三人皆有才学盛名。彭年善舞。鹤年、龟年能歌，尤妙制《渭川》。特承顾遇，于东都大起第宅，僭侈之制，逾于公侯。宅在东都通远里，中堂制度甲于都下。今裴晋公移于定鼎门外别墅，号绿野堂。其后龟年流落江南，每遇良辰胜赏，为人歌数阕，座中闻之，莫不掩泣罢酒。则杜甫尝赠诗，所谓「岐王宅里寻常见，崔九堂前几度闻。正值江南好风景，落花时节又逢君。」崔九堂，殿中监涤、中书令湜之第也。《明皇杂录》下。又《广记》二〇四引。

3. []{#唐轶十二-李龟年-3}
见李白[15](#唐轶十四-李白-15)。

4. []{#唐轶十二-李龟年-4}
李龟年至岐王宅，闻琴声，曰：「此秦声。」良久又曰：「此楚声。」主人入问之，则前弹者陇西沈妍也，后弹者扬州薛满二妓。大服，乃赠之破红绡、蟾酥𪎊。龟年自负，强取妍秦音琵琶捍拨而去。《辨音集》（《云仙杂记》二）。

5. []{#唐轶十二-李龟年-5}
明皇幸岷山，百官皆窜辱，积尸满中原，士族随车驾也。伶官张野狐觱栗，雷海清琵琶，李龟年唱歌，公孙大娘舞剑。初，上自击羯鼓，而不好弹琴，言其不俊也。又宁王吹箫，薛王弹琵琶，皆至精妙，共为乐焉。唯李龟年奔迫江潭，杜甫以诗赠之，曰：「岐王宅里寻常见，崔九堂前几度闻。正值江南好风景，落花时节又逢君。」龟年曾于湘中采访使筵上唱：「红豆生南国，秋来发几枝。赠君多采撷，此物最相思。」又：「清风朗月苦相思，荡子从戎十载余。征人去日殷勤嘱，归雁来时数附书。」此词皆王右丞所制，至今梨园唱焉。歌阕，合座莫不望行幸而惨然。龟年唱罢，忽闷绝仆地。以左耳微暖，妻子未忍殡殓，经四日乃苏，曰：「我遇二妃，令教侍女兰苕唱祓禊毕，放还。」且言主人即复长安，而有中兴之主也，谓龟年：「有何忧乎？」《云溪友议》中。《西溪丛语》上。

## 李　謩

1. []{#唐轶十二-李謩-1}
明皇尝于上阳宫夜后按新翻一曲，属明夕正月十五日，潜游灯下，忽闻酒楼上有笛奏前夕新曲，大骇之。明日，密遣捕捉笛者，诘验之。自云：「其夕窃于天津桥玩月，闻宫中度曲，遂于桥柱上插谱记之。臣即长安少年善笛者李謩也。」明皇异而遣之。元稹《连昌宫词》（《全唐诗》四一九）。

2. []{#唐轶十二-李謩-2}
謩，开元中吹笛为第一部，近代无比。有故自教坊请假至越州，公私更醼，以观其妙。时州客举进士者十人，皆有资业，乃醵二千文同会镜湖，欲邀李生湖上吹之，想其风韵，尤敬人神。以费多人少，遂相约各召一客，会中有一人，以日晚方记得，不遑他请，其邻居有独孤生者年老，久处田野，人事不知，茅屋数间，尝呼为独孤丈，至是遂以应命。到会所，澄波万顷，景物皆奇。李生拂笛，渐移舟于湖心。时轻云蒙笼，微风拂浪，波澜陡起。李生捧笛，其声始发之后，昏曀齐开，水木森然，髣髴如有鬼神之来。坐客皆更赞咏之，以为钧天之乐不如也。独孤生乃无一言，会者皆怒，李生为轻己，意甚忿之。良久，又静思作一曲，更加妙绝，无不赏骇。独孤生又无言，邻居召至者甚惭悔，白于众曰：「独孤村落幽处，城郭稀至，音乐之类，率所不通。」会客同诮责之，独孤生不答，但微笑而已。李生曰：「公如是，是轻薄为，复是好手？」独孤生乃徐曰：「公安知仆不会也？」坐客皆为李生改容谢之。独孤曰：「公试吹《凉州》。」至曲终，独孤生曰：「公亦甚能妙，然声调杂夷乐，得无有龟兹之侣乎？」李生大骇，起拜曰：「丈人神绝，某亦不自知，本师实龟兹人也。」又曰：「第十三叠误入《水调》，足下知之乎？」李生曰：「某顽蒙，实不觉。」独孤生乃取吹之。李生更有一笛，拂拭以进，独孤视之，曰：「此都不堪取，执者粗通耳。」乃换之。曰：「此至入破，必裂，得无恡惜否？」李生曰：「不敢。」遂吹。声发入云，四座震栗，李生蹙踖不敢动。至第十三叠，揭示谬误之处，敬伏将拜。及入破，笛遂败裂，不复终曲。李生再拜，众皆帖息，乃散。明旦，李生并会客皆往候之，至则唯茅舍尚存，独孤生不见矣。越人知者皆访之，竟不知其所去。《逸史》（《广记》二〇四）。

3. []{#唐轶十二-李謩-3}
笛者，羌乐也，古有《落梅花》曲。开元中，有李谟独步于当时。后禄山乱，流落江东。越州刺史皇甫政月夜泛镜湖，命谟吹笛，谟为之尽妙。倏有一老父泛小舟来听，风骨冷秀，政异之，进而问焉。老父曰：「某少善此，今闻至音，辄来听耳。」政即以谟笛授之。老父始奏一声，镜湖波浪摇动，数叠之后，笛遂中裂，即探怀中一笛以毕其曲。政视舟下，见二龙翼舟而听。老父曲终，以笛付谟，谟吹之，竟不能声，即拜谢以求其法。顷刻，老父入小舟，遂失所在。《乐府杂录》。　案：《集异记》（《广记》八二）载李子牟事，事相类。

4. []{#唐轶十二-李謩-4}
李牟秋夜吹笛于瓜洲，舟檝甚隘。初发调，群动皆息。及数奏，微风飒然而至。又俄顷，舟人贾客，皆怨叹悲泣之声。《国史补》下。又《广记》二〇四引作李謩。

5. []{#唐轶十二-李謩-5}
李舟好事，尝得村舍烟竹，截以为笛，鉴如铁石，以遗李牟。牟吹笛天下第一，月夜泛江，维舟吹之，寥亮逸发，上彻云表。俄有客独立于岸，呼船请载。既至，请笛而吹，甚为精壮，山河可裂，牟平生未尝见。及入破，呼吸盘擗，其笛应声粉碎，客散不知所之。舟著记，疑其蛟龙也。《国史补》下。又《广记》二〇四引作李謩。

## 段　师

1. []{#唐轶十二-段师-1}
古琵琶弦用鹍鸡筋。开元中，段师能弹琵琶，用皮弦，贺怀智破拨弹之，不能成声。《酉阳杂俎》前集六。又《广记》二〇五引。

2. []{#唐轶十二-段师-2}
见康崐仑[1](#)。

## 孙处秀

1. []{#唐轶十二-孙处秀-1}
唐玄宗时，乐人孙处秀善吹笛，好作犯声，当时皆以为新意流美，乐人皆效之。其声变态日增，因有犯调。犯调即今之所尚也。《乐纂》（《御览》五八〇）。

## 念　奴

1. []{#唐轶十二-念奴-1}
念奴，天宝中名倡，善歌。每岁楼下酺宴，累日之后，万众喧隘。严安之、韦黄裳辈辟易不能禁，众乐为之罢奏。明皇遣高力士大呼于楼上曰：「欲遣念奴唱歌，邠二十五郎吹小管篴，看人能听否？」未尝不悄然奉诏。其为当时所重也如此。然而明皇不欲夺侠游之盛，未尝置在宫禁，或岁幸汤泉，时巡东洛，有司潜遣从行而已。元稹《连昌宫词》自注（《全唐诗》四一九）。

2. []{#唐轶十二-念奴-2}
念奴者，有姿色，善歌唱，未常一日离帝左右。每执板当席顾眄，帝谓妃子曰：「此女妖丽，眼色媚人。」每啭声歌喉，则声出于朝霞之上，虽钟鼓笙竽嘈杂而莫能遏。宫妓中帝之钟爱也。《开元天宝遗事》上。

## 尹永新

1. []{#唐轶十二-尹永新-1}
尹琳者，其先擢为晋平南将军、广州刺史，封鄱阳侯。擢死，葬于庐陵永新县积庆乡，今坟犹存。而诸尹仅数百家，皆其子孙也。唐开元中，尹氏女姿容颇丽，性识敏慧，不因保姆而妙善唱歌。因重阳与群女戏登南山文峰，而同辈命之歌，乃颦眉缓颊，怡然一曲，声逗数十里。故俗耆旧云：「尹氏之歌，闻于长安。」时刺史因行部至邑，闻而问之，左右或对以尹氏之女，乃使召之。见其容质娉婷，年方及笄，因表进入宫，封为唱歌供奉。日受恩宠，喉音妙绝，为天下第一。于时海内乐人及至王公贵戚，共以邑名呼为「尹永新」，佥曰：「自秦娥之后，一人而已。」后元会大燕含光殿，尽放长安百姓及戎狄之长入观。大内时燕方酣，百戏繁剧，而群音嚣喧，无由遏御，圣情烦挠。左右计无所出，高力士因推永新出，才歌一声，群噪皆默。于是皇襟洞豁，至夕而终。今存始歌处，后人号为玉女峰焉。立庙祠，四时祭祀。或天色愆亢，祷之能雨。及唐宋有任翰林大学士者，改其乡为才德里，为大学琳之子孙，乃其后焉。《江南野史》六。　案：尹永新，《乐府杂录》名「许永新」。

2. []{#唐轶十二-尹永新-2}
见韦青[1](#唐轶十四-韦青-1)。

3. []{#唐轶十二-尹永新-3}
宫妓永新者善歌，最受明皇宠爱，每对御奏歌，则丝竹之声莫能遏。帝常谓左右曰：「此女歌直千金。」《开元天宝遗事》下。

## 卢　鸿

1. []{#唐轶十二-卢鸿-1}
玄宗征嵩山隐士卢鸿，三诏乃至。及谒见，不拜，但磬折而已。问其故，鸿对曰：「臣闻老子云：『礼者，忠信之薄』，不足可依。山臣鸿，敢不忠信奉见。」玄宗异之，诏入赐䜩，拜谏议大夫，赐以章服，并辞不受。乃给米百石，绢五百疋，还隐居之所。《大唐新语》一〇。又《广记》二〇二引。

2. []{#唐轶十二-卢鸿-2}
见一行[1](#唐轶十二-一行-1)。

3. []{#唐轶十二-卢鸿-3}
颇喜写山水平远之趣，非泉石膏肓、烟霞痼疾，得之心，应之手，未足以造此。画《草堂图》，世传以比王维辋川草堂，盖是所赐一丘一壑，自己足了此生，今见之笔，乃其志也。《宣和画谱》一〇。

## 白履忠

1. []{#唐轶十二-白履忠-1}
白履中博涉文史，隐居大梁，时人号为梁丘子。开元中，王志愔表荐堪为学官，可代马怀素、褚无量入阁侍读。乃征赴京师，履中辞以老疾，不任职事，授朝散大夫。寻请归乡，手诏曰：「卿孝悌立身，静退敦俗，年过从耄，不杂风尘。盛德早闻，通班是锡。岂唯精贲山薮，实欲奖劝人伦。且游上京，徐还故里。」遂停留数月。《大唐新语》一〇。　案：新、旧《唐书·隐逸传》皆作白履忠。

2. []{#唐轶十二-白履忠-2}
白履忠博涉文史，隐居梁城，王志愔、杨玚皆荐之。寻请还乡，授朝散大夫。乡人谓履忠曰：「吾子家贫，竟不霑一斗米，一匹帛。虽得五品，止是空名，何益于实也？」屦忠欣然曰：「往岁契丹入寇，家家尽署排门夫，履忠特以读少书籍，县司放免，至今惶愧。虽不得禄赐，且是五品家，终身高卧，免有徭役，不易得之也。」《谭宾录》（《广记》四九四）。

## 李含光

1. []{#唐轶十二-李含光-1}
李含光善书，或曰笔迹过其父。一闻此语，而终身不书。含光，即司马天师弟子。《南部新书》丁。

## 郭　休

1. []{#唐轶十二-郭休-1}
太白山有隐士郭休，字退夫，有运气绝粒之术。于山中建茅屋百余间，有白云亭、炼丹洞、注《易》亭、修真亭、朝玄坛、集神阁。每于白云亭与宾客看山禽野兽，即以槌击一铁片子，其声清响，山中鸟兽闻之，集于亭下，呼为唤铁。《开元天宝遗事》上。又《云仙杂记》一〇引。

2. []{#唐轶十二-郭休-2}
郭休隐居太山，畜一胡孙，谨恪不逾规矩，呼曰尾君子。《清异录》上。

3. []{#唐轶十二-郭休-3}
隐士郭休有一拄杖，色如朱染，叩之则有声，每出处遇夜，则此杖有光，可照十步之内。登危陟险，未尝足失，盖杖之力焉。《开元天宝遗事》下。

## 陶　岘

1. []{#唐轶十二-陶岘-1}
陶岘者，彭泽令之孙也。开元中，家于崐山，富有田业。择家人不欺而了事者，悉付之家事，身则泛艚江湖，遍游烟水，往往数岁不归。见其子孙成人，初不辨其名字也。岘之文学，可以经济，自谓疏脱，不谋仕宦。有生知初，通于八音。命陶人为甓，潜记岁时，敲取其声，不失其验。撰《乐录》八章，以定八音之得失。自制三舟，备极坚巧。一舟自载，一舟置宾，一舟贮饮馔。客有前进士孟彦深、进士孟云卿、布衣焦遂，各置仆妾共载。而岘有女乐一部，奏清商曲。逢奇遇兴，则穷其景物，兴尽而行。岘且名闻朝廷，又值天下无事，经过郡邑，无不招延。岘拒之曰：「某麋鹿闲人，非王公上客。」亦有未招而自诣者，系方伯之为人，江山之可驻耳。吴越之士号为水仙。《甘泽谣》。又《广记》四二〇引。《唐诗纪事》二四。《吴郡志》二二。

## 焦　遂

1. []{#唐轶十二-焦遂-1}
焦遂与李白号为酒八仙，口吃，对客不出一言，醉后酬结如注射，时目为「酒吃」。《唐史拾遗》（《分门集注杜工部诗》一〇、《天中记》四四）。

## 元　恺

1. []{#唐轶十二-元恺-1}
元恺博学善天文，然恭慎，未尝言之。宋璟与之同乡曲，将加荐举，兼遗米百石，皆拒而不受。元行冲为刺史，邀至州，问以经义，因遗衣服。恺辞曰：「微躯不宜服新丽，恐不胜其美以速咎也。」行冲乃泥污而与之，不获已而受。及还家，取素丝五两以酬之，曰：「义不受过望之财。」《大唐新语》一〇。

## 赵　蕤

1. []{#唐轶十二-赵蕤-1}
赵蕤者，梓州盐亭县人也。博学韬钤，长于经世。夫妇俱有节操，不受交辟。撰《长短经》十卷，王霸之道，见行于世。《北梦琐言》五。

## 李　筌

1. []{#唐轶十二-李筌-1}
李筌郎中为荆南节度判官，集《阃外春秋》十卷，既成，自鄙之，曰：「常文也。」乃注黄帝《阴符经》，兼成大义，至「禽兽之制在气」，经年懵然不解。忽梦乌衣人引理而教之。其书遂行于世，佥谓鬼谷、留侯复生也。所谓玄龟食蟒，黄腰服虎，飞鼠断猿，稂囓鹤，以小服大，皆得乌衣之旨，筌遂通其义也。筌后为邓州刺史，常夜占星宿而坐。一夕，三更，东南隅忽见异气，明旦，呼吏于郊市，如产男女者，不以贫富，悉取至焉。过十余辈，筌视之曰：「皆凡骨也。」重令于村落搜访之。乃得牧羊胡妇一子，李君惨容曰：「此假天子也。」座客劝杀之，筌以为不可，曰：「此胡鶵必为国盗，古亦如然，杀假恐生真矣。」则安禄山生于南阳，异人先知之矣。梁代志公谶曰：「两角女子绿衣裳，端坐太行邀君王，一止之月自灭亡。」解曰：「两角女子，『安』字也；绿衣，『禄』字也；太行，『山』字也；一止，『正』字也。」禄山果于正月死也。后李遐周谶曰：「樵市人将尽，函关马不归；道逢山下鬼，环上系罗衣。」又曰：「此天下之事，不可卒去。」是以石勒致鹿奔之兆，桓玄动星光之瑞，王夷甫、宋高祖非不欲早害玄、勒，称于太平，杀之不得矣。梁武帝视太白之变，而下殿奔，后愧于夷狄之主。凡为大盗者，必有异也。筌首知之，知之而不可禳也。《云溪友议》上。《分门古今类事》九。

## 张　果

1. []{#唐轶十二-张果-1}
张果老先生者，隐于恒州枝条山，往来汾晋。时人传其长年秘术。耆老咸云：「有儿童时见之，自言数百岁。」则天召之，佯尸于妬女庙前。后有人复于恒山中见。至开元二十三年，刺史韦济以闻，诏通事舍人裴晤驰驿迎之。果对晤气绝如死。晤焚香启请，宣天子求道之意，须臾渐苏。晤不敢逼，驰还奏之。乃令中书舍人徐峤、通事舍人卢重玄赍玺书迎之。果随峤至东都，于集贤院肩舆入宫，倍加礼敬。公卿皆往拜谒。或问以方外之事，皆诡对。每云：「余是尧时丙子年生。」时人莫能测也。又云：「尧时为侍中。」善于胎息，累日不食，时进美酒及三黄丸。寻下诏曰：「恒州张果老，方外之士也。迹先高上，心入窅冥，是混光尘，应召城阙。莫知甲子之数，且谓羲皇上人。问以道枢，尽会宗极。今将行朝礼，爰申宠命。可银青光禄大夫。仍赐号通玄先生。」累陈老病，请归恒州，赐绢三百疋，并扶持弟子二人，并给驿舁至恒州。弟子一人放回，一人相随入山。无何寿终，或传尸解。《大唐新语》一〇。　案：《明皇杂录》下、《次柳氏旧闻》、《独异志》下、《宣室志》八、《唐语林》五等记张果事，多荒诞无稽，兹不录。

## 叶法善

1. []{#唐轶十二-叶法善-1}
孝和帝令内道场僧与道士各述所能，久而不决。玄都观叶法善取胡桃二升，并壳食之并尽。僧仍不伏。法善烧一铁钵，赫赤两合，欲合老僧头上，僧唱「贼」，袈裟掩面而走。孝和抚掌大笑。《朝野佥载》三。

2. []{#唐轶十二-叶法善-2}
唐玄宗于正月望夜，上阳宫大陈影灯，设庭燎，自禁门望殿门，皆设蜡炬，连属不绝，洞照宫室，荧煌如昼。时尚方都匠毛顺心多巧思，结搆缯采，为灯楼二十间，高百五十尺，悬以珠玉金银。每微风一至，锵然成韵。仍以灯为龙凤虎豹腾跃之状，似非人力。有道士叶法善在圣真观，上促命召来。既至，潜引法善观于楼下，人莫知者。法善谓上曰：「影灯之盛，天下固无与比。惟凉州信为亚匹。」上曰：「师顷尝游乎？」法善曰：「适自彼来，便蒙召。」上异其言，曰：「今欲一往，得否？」法善曰：「此易耳。」于是令上闭目，约曰：「必不得妄视。若有所视，必当惊骇。」上依其言，闭目距跃，身在霄汉。已而足及地，法善曰：「可以观览。」既视，灯烛连亘十数里，车马骈阗，士女纷杂。上称其善久之。法善曰：「观览毕，可回矣。」复闭目，与法善腾虚而上。俄顷还故处，而楼下歌吹犹未终。法善至西凉州，将铁如意质酒肆。异日，上命中官托以他事使凉州，因求如意以还。法善又尝引上游于月宫，因聆其天乐。上自晓音律，默记其曲，而归传之，遂为《霓裳羽衣曲》。《广德神异录》（《广记》七七）。　案：《广记》二六引《集异记》及《仙传拾遗》记叶法善事甚详，类皆荒诞难信之谈，文长不录。

3. []{#唐轶十二-叶法善-3}
道士叶法善，精于符箓之术，上累拜为鸿胪卿，优礼待焉。法善居玄真观，尝有朝客数十人诣之，解带淹留，满座思酒。忽有人叩门，云：「秀才。」法善令人谓曰：「方有朝寮，未暇瞻晤，幸吾子异日见临也。」语未毕，有一美措傲睨直入，年二十余，肥白可观，笑揖诸公，居末席，抗声谈论，援引古人，一席不测，众耸观之。良久𫏐起，如风旋转。法善谓诸公曰：「此子突入，语辩如此，岂非魃魅为惑乎？试与诸公取剑备之。」生复至，扼腕抵掌，论难锋起，势不可当。法善密以小剑击之，随手失坠于阶下，化为瓶榼，一座惊慑，遽视其所，乃盈瓶醲酝也。咸大笑，饮之，其味甚嘉。坐客醉而揖其瓶曰：「生风味，不可忘也。」《开天传信记》。又《广记》三六八引。

## 邢和璞

1. []{#唐轶十二-邢和璞-1}
邢和璞偏得黄老之道，善心算，作《颍阳书疏》。……又曾居终南，好道者多卜筑依之。崔曙年少，亦随焉。伐薪汲泉，皆是名士。《酉肠杂俎》前集二。又《广记》二一五引。《白孔六帖》五。

2. []{#唐轶十二-邢和璞-2}
见房琯[3](#唐轶十五-房琯-3)。

## 姜　抚

1. []{#唐轶十二-姜抚-1}
唐姜抚先生，不知何许人也。尝著道士衣冠，自云年已数百岁，持符，兼有长年之药，度世之术，时人谓之姜抚先生。玄宗皇帝高拱穆清，栖神物表，常有升仙之言。姜抚供奉，别承恩泽，于诸州采药及修功德。州县牧宰，趋望风尘，学道者乞容立于门庭，不能得也。有荆岩者，于太学四十年不第，退居嵩少，自称山人，颇通南北史，知近代人物。尝谒抚，抚简踞不为之动。荆岩因进而问曰：「先生年几何？」抚曰：「公非信士，何暇问年几？」岩曰：「先生既不能言甲子，先生何朝人也？」抚曰：「梁朝人也。」岩曰：「梁朝绝近，先生亦非长年之人。不审先生，梁朝出仕，为复隐居？」抚曰：「吾为西梁州节度。」岩叱之曰：「何得诳妄！上欺天子，下惑世人！梁朝在江南，何处得西梁州？只有四平、四安、四镇、四征将军，何处得节度使？」抚慙恨，数日而卒。《辩疑志》（《广记》二八八）。《宾退录》一〇。

## 张　氲

1. []{#唐轶十二-张氲-1}
洪崖先生有二。其一：三皇时伶伦得仙者，号洪崖。……其一：唐有张氲，亦号洪崖先生。按本传及《豫章职方乘》云：氲，晋州神山县人，隐姑射山。开元七年，召至长安，见玄宗于湛露殿。十六年，洪州大疫，氲至施药，病者立愈。州以上闻，玄宗意其为氲，驿召之，果氲也。常服乌方帽，红蕉衣，黑犀带，跨白驴，从者负六角扇，垂云笠，铁如意，往来市间，人莫知其几岁。今人好图其像者，即此是也。豫章有洪崖，盖古洪崖得道处也，后张洪崖亦至其处。豫章人立祠于洪井，洪崖遂至无辨。《云谷杂记》补编二。

## 裴翛然

1. []{#唐轶十二-裴翛然-1}
旧制，京城内金吾晓暝传呼，以戒行者。马周献封章，始置街皷，俗号「冬冬」，公私便焉。有道人裴翛然，雅有篇咏，善画，好酒，常戏为《渭川歌》，词曰：「遮莫冬冬动，须倾湛湛杯。金吾傥借问，报道玉山颓。」甚为时人所赏。《大唐新语》九。《历代名画记》九。《唐诗纪事》七五。　案：《历代名画记》曰：「释翛然，俗姓裴氏，楚州刺史思训之子。」

## 师夜光

1. []{#唐轶十二-师夜光-1}
唐师夜光者，蓟门人。少聪敏好学，雅尚浮屠氏，遂为僧，居于本郡。仅十年，尽通内典之奥。又有沙门惠达者，家甚富，有金钱巨万，贪夜光之学，因与为友。是时玄宗皇帝好神仙释氏，穷索名僧方士，而夜光迫于贫，不得西去，心常怏怏。惠达知之，因以钱七十万资其行，且谓夜光曰：「师之学艺材用，愚窃以为无出于右者。圣上拔天下英俊，吾子必将首出群辈，沐浴恩渥。自此托迹缁徒，为明天子臣，可翘足而待也。然当是时，必有拥篲子门，幸无忘半面之旧。」夜光谢曰：「幸师厚贶我，得遂西上。傥为君之五品，则以报师之惠矣。」夜光至长安，因赂九仙公主左右，得召见温泉。命内臣选硕学僧十辈，与方士议论，夜光在选。演畅玄奥，发挥疑义，群僧无敢比者。上奇其辩，诏赐银印朱绶，拜四门博士，日侍左右，赐甲第，洎金钱缯彩以千数。时号幸臣。惠达遂自蓟门入长安访之。夜光闻惠达至，以为收债于己，甚不怿。惠达悟其旨，因告去。既以北归月余，夜光虑其再来，即密书与蓟门帅张廷珪：「近者惠达师至辇下，诬毁公缮完兵革，将为逆谋。人亦颇有知者。以公之忠，天下莫不闻之。积毁销金，不可不戒。」廷珪惊怒，即召惠达鞭杀之。……其后数日，夜光卒。《宣室志》（《广记》一二一）。

## 一　行

1. []{#唐轶十二-一行-1}
玄宗既召见一行，谓曰：「师何能？」对曰：「惟善记览。」玄宗因诏掖庭取宫人籍以示之。周览既毕，覆其本，记念精熟，如素所习读。数幅之后，玄宗不觉降御榻为之作礼，呼为圣人。先是，一行既从释氏，师事普寂于嵩山。师尝设食于寺，大会群僧及沙门，居数百里者，皆如期而至，聚且千余人。时有卢鸿者，道高学富，隐于嵩山，因请鸿为文赞叹其会。至日，鸿持其文至寺，其师受之，致于几案上。钟梵既作，鸿请普寂曰：「某为文数千言，况其字僻而言怪，盍于群僧中选其聪悟者，鸿当亲为传授。」乃令召一行。既至，伸纸微笑，止于一览，复致于几上。鸿轻其疏脱而窃怪之。俄而群僧会于堂，一行攘袂而进，抗音兴裁，一无遗忘。鸿惊愕久之，谓寂曰：「非君所能教导也，当从其游学。」一行因穷大衍，自此访求师资，不远数千里。尝至天台国清寺，见一院，古松数十步，门有流水。一行立于门屏间，闻院中僧于庭布算，其声蔌蔌。既而谓其徒曰：「今日当有弟子求吾算法，已合到门，岂无人道达耶？」即除一算。又谓曰：「门前水合却西流，弟子当至。」一行承言而入，稽首请法，尽受其术焉。而门水旧东流，今忽改为西流矣。邢和璞尝谓尹愔曰：「一行其圣人乎？汉之洛下闳造大衍历，云后八百岁当差一日，则有圣人定之，今年期毕矣。而一行造大衍历，正在差谬，则洛下闳之言信矣。」一行又尝诣道士尹崇借扬雄《太玄经》，数日，复诣崇还其书。崇曰：「此书意旨深远，吾寻之数年，尚不能晓，吾子试更硏求，何遽还也？」一行曰：「究其义矣。」因出所撰《太衍玄图》及《义诀》一卷以示崇，崇大嗟服，曰：「此后生颜子也。」至开元末，裴宽为河南尹，深信释氏，师事普寂禅师，日夕造焉。居一日，宽诣寂，寂云：「方有小事，未睱欵语，且请迟回休憩也。」宽乃屏息，止于空室。见寂洁正堂，焚香端坐。坐未久，忽闻叩门，连云：「天师一行和尚至矣。」一行入，诣寂作礼，礼讫，附耳密语，其貌绝恭，但颔云：「无不可者。」语讫礼，礼讫又语，如是者三，寂惟云：「是是，无不可者。」一行语讫，降阶入南室，自阖其户。寂乃徐命弟子云：「遣钟，一行和尚灭度矣。」左右疾走视之，一行如其言灭度。后宽乃服衰绖葬之，自徒步出城送之。《酉阳杂俎》前集五。《开天传信记》。《明皇杂录》补遗。又《广记》九二引以上三书。《宋高僧传》五。

2. []{#唐轶十二-一行-2}
沙门一行，俗姓张，名遂，郯公公谨之曾孙。年少出家，以聪敏学行，见重于代。玄宗诏于光文殿改撰历经。后又移就丽正殿，与学士参校历经。一行乃撰《开元大演历》一卷，《历议》十卷，《历立成》十二卷，《历书》二十四卷，《七政长历》三卷，凡五部五十卷。未及奏上而卒。张说奏上，诏令行用。初，一行造黄道游仪以进，御制《游仪铭》付太史监，将向灵台上，用以测候。分遣太史官大相元太等驰驿往安南、朗、兖等州，测候日影，同以二分二至之日正午时量日影，皆数年乃定。安南量极高二十一度六分，冬至日长七尺九寸二分，春秋二分长二尺九寸三分，夏至影在表南三寸三分。蔚州横野军北极高四十度，冬至日影长一丈五尺八分，春秋二分长六尺六寸二分，夏至影在表北二尺二寸九分。此二所为中土南北之极。其朗、兖、太原等州，并差殊不同。一行用勾股法算之，云：大约南北极相去才八万余里。修历人陈玄景亦善算术，叹曰：「古人云『以管窥天，以蠡测海』，以为不可得而致也。今以丈尺之术，而测天地之大，岂可得哉！若依此而言，则天地岂得为大也。」其后参校一行历经，并精密，迄今行用。《大唐新语》一三。又《广记》二一五引。

3. []{#唐轶十二-一行-3}
见唐玄宗[152](#唐轶二-唐玄宗-152)。

4. []{#唐轶十二-一行-4}
明皇在长安，诏一行铸浑仪及大衍历。先是，汉洛下闳云：「此历后一千年差一日，有圣人出而正之。」至是果一千年。因以一行为圣人。僧一行，本名璲，俗张氏，后出家改名敬贤。迁化，诏起塔铜人原，谥大惠禅师，并御制碑八分书。《续博物志》一。《纪异录》（《类说》一二）。

5. []{#唐轶十二-一行-5}
一行公本不解弈，因会燕公宅，观王积薪棋一局，遂与之敌。笑谓燕公曰：「此但争先耳，若念贫道四句乘除语，则人人为国手。」《酉阳杂俎》前集一二。又《广记》二二八引。

6. []{#唐轶十二-一行-6}
唐太宗问一行世数，禅师制叶子格进之。叶子，言「二十世李」也。当时士大夫宴集皆为之。

《渑水燕谈录》九。　案：「唐太宗」疑为「唐玄宗」之误。

7. []{#唐轶十二-一行-7}
僧一行博览无不知，尤善于数，钩深藏往，当时学者莫能测。幼时家贫，邻有王姥，前后济之数十万。及一行开元中承上敬遇，言无不可，常思报之。寻王姥儿犯杀人罪，狱未具，姥访一行求救。一行曰：「姥要金帛，当十倍酬也。明君执法，难以请求，如何？」王姥戟手大骂曰：「何用识此僧！」一行从而谢之，终不顾。……诘朝，中使叩门急召。至便殿，玄宗迎问曰：「太史奏昨夜北斗不见，是何祥也，师有以禳之乎？」一行曰：「后魏时，失荧惑。至今，帝车不见，古所无者，天将大警于陛下也。夫匹妇匹夫不得其所，则陨霜赤旱。盛德所感，乃能退舍。感之切者，其在葬枯出系乎？释门以瞋心坏一切善，慈心降一切魔。如臣曲见，莫若大赦天下。」玄宗从之。又其夕，太史奏北斗一星见，凡七日而复。《酉阳杂俎》前集一。《明皇杂录》补遗。又《广记》九二引。《南部新书》辛。《宋高僧传》五。

8. []{#唐轶十二-一行-8}
僧一行穷数有异术。开元中尝旱，玄宗令祈雨，一行言当得一器，上有龙状者，方可致雨。上令于内库中遍视之，皆言不类。数日后，指一古镜，鼻盘龙，喜曰：「此有真龙矣。」乃持入道场，一夕而雨。或云是扬州所进，初范模时，有异人至，请闭户入室，数日开户，模成，其人已失。有图并传于世。此镜五月五日，于扬子江心铸之。《酉阳杂俎》前集三。又《广记》三九六引。

9. []{#唐轶十二-一行-9}
一行将卒，留物一封，命弟子进于上。发而视之，乃蜀当归也。上初不谕，及幸蜀回，乃知微旨，深叹异之。《开天传信记》。又《广记》一三六引。《南部新书》壬。《唐语林》五。

10. []{#唐轶十二-一行-10}
明皇在大明宫，一行曰：「陛下当有万里之行。」复遗上金合子，有急即开。及禄山犯阙，上启之，有当归一块，上乃幸蜀。《纪异录》（《类说》一二）。参看《宋高僧传》五。

11. []{#唐轶十二-一行-11}
见唐玄宗[104](#唐轶二-唐玄宗-104)、[105](#唐轶二-唐玄宗-105)。
12. []{#唐轶十二-一行-12}
见唐玄宗[104](#唐轶二-唐玄宗-104)、[105](#唐轶二-唐玄宗-105)。

13. []{#唐轶十二-一行-13}
一行老病将死，玄皇执手问之曰：「更有何事相救？」行曰：「尚有二事。」其一曰：「勿遣胡人掌重兵。不获已用之，勿与内宴。若使见富贵，必反逆以取。」其二曰：「禁兵勿付汉官，须令内官监统。」及幸蜀，临渭水，与肃皇别，叹曰：「吾不用一行之言。」后方置神策军。《南部新书》壬。

14. []{#唐轶十二-一行-14}
唐开元十五年，一行禅师临寂灭遗表云：「他时慎勿以宗子为相，蕃臣为将。」后李林甫擅权于内，安禄山弄兵于外，东都为贼所陷。《广德神异录》（《广记》一四〇）。

## 泓　师

1. []{#唐轶十二-泓师-1}
见张敬之[1](#唐轶九-张敬之-1)。

2. []{#唐轶十二-泓师-2}
见韦安石[1](#唐轶八-韦安石-1)。

3. []{#唐轶十二-泓师-3}
泓复与张燕公说置买永乐东南第一宅，有求土者，戒之曰：「此宅西北隅最是王地，慎勿于此取土。」越月，泓又至，谓燕公：「此宅气候忽然索漠甚，必恐有取土于西北隅者。」公与泓偕行，至宅西北隅，果有取土处三数坑，皆深丈余。泓大惊曰：「祸事！令公富贵止一身而已。更二十年外，诸郎君皆不得天年。」燕公大骇曰：「填之可乎？」泓曰：「客土无气，与地脉不相连，今总填之，亦犹人有疮痏，纵以他肉补之，终无益。」燕公子均、垍皆为禄山委任，授贼大官，克复后，三司定罪，肃宗时以减死论。太上皇召肃宗谓曰：「张均弟兄皆与逆贼作权要官，就中张垍更与贼毁阿奴家事，犬彘之不若也，其罪无赦！」肃宗下殿叩头再拜曰：「臣比在东宫，被人诬谮，三度合死，皆张说保护，得全首领，以至今日。张说两男一度合死，臣不能力争，脱死者有知，臣将何面目见张说于地下？」呜咽俯伏。太上皇命左右曰：「扶皇帝起。」乃曰：「与阿奴处置，张垍宜长流远恶处，竟终于岭表。张均宜弃市，更不要苦救这个也。」肃宗掩泣奉诏，故均遇害。皆如其言。《戎幕闲谈》（《广记》七七）。《明皇十七事》（《类说》二一）。参看唐肃宗18。

4. []{#唐轶十二-泓师-4}
见源乾曜[1](#唐轶十一-源乾曜-1)。

5. []{#唐轶十二-泓师-5}
泓师云：「长安永宁坊东南是金盏地，安邑里西是玉盏地。」永宁为王太傅锷地，安邑为马北平燧地。后王、马皆进入官。王宅累赐韩令弘及史宪诚、李载义等，所谓「金盏破而成」也；马燧为奉诚园，所谓「玉破而不完」也。《大唐传载》。《广记》四九七。《唐语林》七。

6. []{#唐轶十二-泓师-6}
李吉甫安邑宅，及牛僧孺新昌宅，泓师号李宅为玉杯，〔牛宅为金椀。玉杯〕一破，无复可全；金椀或伤，庶可再制。牛宅本将作大匠康宅。自辨冈阜形势，以其宅当出宰相，后每年命相有按，必引颈望之，宅竟为僧孺所得。李后为梁新所有。《卢氏杂说》（《广记》四九七）。《唐语林》七。《续前定录》。

## 无　畏

1. []{#唐轶十二-无畏-1}
无畏三藏初自天竺至，所司引谒于上，上见而敬信焉。上谓三藏曰：「师自远而来，困倦，欲于何方休息耶？」三藏进曰：「臣在天竺国时，闻西明寺宣律师持律第一，愿依止焉。」上可之。宣律禁诫坚苦，焚修精洁。三藏饮酒食肉，言行麄易，往往乘醉而喧，秽污絪席，宣律颇不甘心。忽中夜，宣律扪虱，将投于地，三藏半醉，连声呼曰：「律师扑死佛子！」宣律方知是神异人也，整衣作礼，投而师事之。《开天传信记》。又《广记》九二引。

## 义　福

1. []{#唐轶十二-义福-1}
唐开元中，有僧义福者，上党人也。梵行精修，相好端洁，绅士庶翕然归依。尝从驾往东都，所历郡县，人皆倾向，檀施巨万，皆委之而去。忽一旦召其学徒，告己将终。兵部侍郎张均、中书侍郎严挺之、刑部侍郎房琯、礼部侍郎韦陟，常所礼谒，是日亦同造焉。义福乃升座为门徒演法，乃曰：「吾没于是日，当以诀别耳。」久之，张谓房曰：「某宿岁饵金丹，尔来未尝临丧。」言讫，张遂潜去。义福忽谓房曰：「某与张公游有数年矣，张有非常之咎，名节皆亏，向来若终法会，足以免难，惜哉！」乃携房之手曰：「必为中兴名臣，公其勉之。」言讫而终。及禄山之乱，张均陷贼庭，授伪署，房琯赞两朝，竟立大节。《明皇杂录》补遗。又《广记》九七引。

## 马待封

1. []{#唐轶十二-马待封-1}
开元初，修法驾，东海马待封能穷伎巧。于是指南车、记里鼓、相风鸟等，待封皆改修，其巧逾于古。待封又为皇后造妆具，中立镜台，台下两层，皆有门户。后将栉沐，启镜奁后，台下开门，有木妇人手执巾栉至，后取已，木人即还。至于面脂妆粉，眉黛髻花，应所用物，皆木人执，继至，取毕即还，门户复闭。如是供给皆木人。后既妆罢，诸门皆阖，乃持去。其妆台金银彩画，木妇人衣服装饰，穷极精妙焉。待封既造卤簿，又为后帝造妆台。如是数年，敕但给其用，竟不拜官，待封耻之。又奏请造欹器、酒山扑满等物，许之。皆以白银造作。其酒山扑满中，机关运动，或四面开定，以纳风气，风气转动，有阴阳向背，则使其外泉流吐纳，以挹杯斝，酒使出入，皆若自然，巧逾造化矣。既成奏之，即属宫中有事，竟不召见。待封恨其数奇，于是变姓名，隐于西河山中。至开元末，待封从晋州来，自称道者吴赐也，常绝粒。与崔邑令李劲造酒山扑满、欹器等。酒山立于盘中，其盘径四尺五寸，下有大龟承盘，机运皆在龟腹内。盘中立山，山高三尺，峰峦殊妙。盘以木为之，布漆其外，龟及山皆漆布脱空，彩画其外。山中虚，受酒三斗。绕山皆列酒池，池外复有山围之。池中尽生荷，花及叶皆锻铁为之，花开叶舒，以代盘叶，设脯醢珍果佐酒之物于花叶中。山南半腹有龙，藏半身于山，开口吐酒。龙下大荷叶中，有杯承之，杯受四合，龙吐酒八分而止，当饮者即取之。饮酒若迟，山顶有重阁，阁门即开，有催酒人具衣冠执板而出。于是归盏于叶，龙复注之，酒使乃还，阁门即闭。如复迟者，使出如初，直至终宴，终无差失。山四面东西皆有龙吐酒。虽覆酒于池，池内有穴，潜引池中酒纳于山中，比席阑终饮，池中酒亦无遗矣。欹器二，在酒山左右，龙注酒其中。虚则欹，中则平，满则覆，则鲁庙所谓侑坐之器也，君子以诫盈满，孔子观之以诫焉。杜预造欹器不成，前史所载。若吴赐也，造之如常器耳。《纪闻》（《广记》二二六）。

## 周　广

1. []{#唐轶十二-周广-1}
开元中，有名医纪朋者，吴人也。尝授秘诀于隐士周广，观人颜色谈笑，便知疾深浅，言之精详，不待诊候。上闻其名，征至京师，令于掖庭中召有疾者，俾周验焉。有宫人每日昃则笑歌啼号，若中狂疾，而又足不能及地，周视之曰：「此必因食且饱，而大促力，顷复仆于地而然也。」周乃饮以云母汤。既已，令熟寐之，觉，乃失所苦。问之，乃言：「尝因大华公主载诞三日，宫中大陈歌吹，某乃主讴者，惧其声不能清，且常食蹄羹，遂饱而当筵歌数曲。曲罢，觉胷中甚热，戏于砌台乘高而下，未及其半，复有后来者所激，因仆于地，久而方苏而病狂，因兹足不能及地也。」上大异之。有黄门奉使自交广而至，拜舞于殿下，周顾谓曰：「此人腹中有蛟龙，明日当产一子，则不可活也。」上惊问黄门曰：「卿有疾否？」乃曰：「臣驰马大庾岭，时当大热，既困且渴，因于路傍饮野水，遂腹中坚痞如石。」周即以消石雄黄煮而饮之，立吐一物，不数寸，其大如指，细视之，鳞甲备具，投之以水，俄顷长数尺。周遽以苦酒沃之，复如故形，以器覆之。明日，器中已生一龙矣。上深加礼焉，欲授以官爵，周固请还吴中，上不违其意，遂令还乡。水部员外刘复为周作传，叙述甚详。《明皇杂录》（《广记》二一九）。又《御览》九三〇、《吴郡志》四三引。

## 宋单父

1. []{#唐轶十二-宋单父-1}
洛人宋单父，字仲孺。善吟诗，亦能种艺术。凡牡丹变易千种，红白鬭色，人亦不能知其术。上皇召至骊山，植花万本，色样各不同，赐金千余两。内人皆呼为花师。亦幻世之绝蓺也。《龙城录》下。又《五色线》下引。《异人录》（《类说》一二）。

## 王元宝

1. []{#唐轶十二-王元宝-1}
王元宝，都中巨豪也。常以金银叠为屋，壁上以红泥泥之。于宅中置一礼贤堂，以沉檀为轩槛，以碔砆甃地面，以锦文石为柱础。又以铜线穿钱甃于后园花径中，贵其泥雨不滑也。四方宾客，所至如归。故时人呼为王家富窟。《开元天宝遗事》下。

2. []{#唐轶十二-王元宝-2}
元宝好宾客，务于华侈，器玩服用，僭于王公，而四方之士尽归而仰焉。常于寝帐床前雕矮童二人，捧七宝博山炉，自暝焚香彻晓，其骄贵如此。《开元天宝遗事》下。

3. []{#唐轶十二-王元宝-3}
长安富室王元宝起高阁，以银镂三棱屏风代篱落，密置香槽，自花镂中出，号含薰阁。《清异录》下。

4. []{#唐轶十二-王元宝-4}
元宝家有一皮扇子，制作甚质。每暑月宴客，即以此扇子置于坐前，使新水洒之，则飒然风生，巡酒之间，客有寒色，遂命撤去。明皇亦曾差中使去取看，爱而不受，帝曰：「此龙皮扇子也。」《开元天宝遗事》下。

5. []{#唐轶十二-王元宝-5}
巨豪王元宝每至冬月大雪之际，令仆夫自本家坊巷口扫雪为迳路，躬亲立于坊巷前，迎揖宾客，就本家具酒炙宴乐之，为暖寒之会。《开元天宝遗事》上。

6. []{#唐轶十二-王元宝-6}
开元中，富人王元宝尝会宾客，明日，亲友问之曰：「时来高会，有何高谈？」元宝不文，视屋良久曰：「但费锦缠头耳。」《古今事文类聚》续集一四。

7. []{#唐轶十二-王元宝-7}
长安富民王元宝、杨崇义，郭万金等，国中巨豪也，各以延纳四方多士，竞于供送。朝之名寮往往出于门下，每科场文士集于数家，时人目之为豪友。《开元天宝遗事》上。

8. []{#唐轶十二-王元宝-8}
又有王元宝者，年老好戏谑，出入里市，为人所知。人以钱文有元宝字，因呼钱为王老，盛流于时矣。《西京记》（《广记》四九五）。《两京新记》三。《玉泉子》（《类说》二五）。《南部新书》辛。

9. []{#唐轶十二-王元宝-9}
唐富人王元宝，玄宗问其家财多少，对曰：「臣请以一缣系陛下南山一树，南山树尽，臣缣未穷。」时人谓钱为王者，以有元宝字也。《独异志》中。又《云仙杂记》九、《广记》四九五、《广卓异记》一引。《南部新书》辛。

10. []{#唐轶十二-王元宝-10}
玄宗御含元殿，望南山，见一白龙横亘山上，问左右，曰：「不见。」急召元宝，见一白物横在山顶，不辨于状。左右贵人启曰：「何臣等不见，元宝独见之也？」帝曰：「我闻至富敌至贵，朕天下之主，而元宝天下之富，故耳。」《独异志》中。冬《广记》四九五、《广卓异记》一引。《南部新书》辛。

## 李　载

1. []{#唐轶十二-李载-1}
李载者，燕代豪杰。常臂鹰携妓以猎，旁若无人，方伯为之前席，终不肯任。载生栖筠，为御史大夫，磊落可观，然其器不及父。栖筠生吉甫，任相国八年，柔而多智。公惭卿，卿惭长，近之矣。吉甫生德裕，为相十年，正拜太尉，清直无党。《国史补》中。

## 王逸客

1. []{#唐轶十二-王逸客-1}
开元末，功臣王逸客为闲厩使，庄在泥沟西岸，数为劫盗，捕访不获。严安之为河南尉，以状白中丞宋遥，遥入奏，始擒之。并获贼脚崔誗。誗在安定公主锦坊，俱就执伏，搜得骸骨两井。逸客以铁券免死，流岭表。从此洛阳北路清矣。《南部新书》戊。

## 郑　昈

1. []{#唐轶十二-郑昈-1}
郑昈性通脱，与诸甥姪谈笑无间。曾被飘瓦所击，头血淋漓，玉簪俱折。家人惶遽来视。外甥王某在后至，曰：「二十舅今日头璧俱碎。」昈大叫曰：「我不痛。」裹伤，亟命酒，酣饮尽兴。昈后至户部员外郎，滁州刺史云。《封氏闻见记》一〇。《唐语林》六。

2. []{#唐轶十二-郑昈-2}
郑滁州昈于曲江见令史醉池岸，云：「更一转，即入流矣。」《大唐传载》。《唐语林》五。

## 邢　璹

1. []{#唐轶十二-邢璹-1}
唐邢璹之使新罗也，还归，泊于炭山，遇贾客百余人，载数船物，皆珍翠、沈香、象犀之属，直数千万。璹因其无备，尽杀之，投于海中而取其物。至京，惧人知也，则表进之。敕还赐璹，璹恣用之。后子縡与王𫟹谋反，邢氏遂亡。亦其报也。《广记》一二六。

## 李　虚

1. []{#唐轶十二-李虚-1}
唐开元十五年，有敕天下村坊佛堂，小者并拆除，功德移入侧近佛寺，堂大者，皆令闭封。天下不信之徒并望风毁拆。虽大屋大像，亦残毁之。敕到豫州，新息令李虚嗜酒倔强，行事违戾，方醉而州符至，仍限三日报。虚见大怒，便约胥正，界内毁拆者死。于是一界并全。虚为人好杀愎戾，行必违道，当时非惜佛宇也，但以忿限故全之。全之亦不以介意。《纪闻》（《广记》一〇四）。

## 元彦冲　梁升卿

1. []{#唐轶十二-元彦冲-1} []{#唐轶十二-梁升卿-1}
开元二十年九月二十一日，是中书舍人梁升卿私忌，二十日晚欲还，即令传制，报给事中元彦冲，令宿衞。会彦冲已出，升卿至宅，令状报。彦冲以旬假与亲朋聚宴，醉中诟曰：「汝何不直？」升卿又作书报云：「明辰是先忌。」比往复，日已暮矣。其夜，有中使赍黄勅见直官，不见，回奏，上大怒，出彦冲为邠州刺史。因新昌公主进状申理，公主即彦冲甥张垍之妻，云：「元不承报，此是中书省之失。」由是出升卿为莫州刺史。《唐会要》八二。

## 李令问

1. []{#唐轶十二-李令问-1}
李令问开元中为秘书监，左迁集州长史。令问好服玩饮馔，以奢闻于天下。其炙驴罂鹅之属，惨毒取味。天下言服馔者，莫不祖述李监，以为美谈。《灵怪录》（《广记》三三〇）。《南部新书》丙。

## 魏光乘

1. []{#唐轶十二-魏光乘-1}
唐兵部尚书姚元崇长大行急，魏光乘目为「赶蛇鹳鹊」。黄门侍郎卢怀慎好视地，目为「觑鼠猫儿」。殿中监姜皎肥而黑，目为「饱椹母猪」。紫微舍人倪若水黑而无须，目为「醉部落精」。舍人齐处冲好眇目视，目为「暗烛底觅虱老母」。舍人吕延嗣长大少发，目为「日本国使人」。又有舍人郑勉为「醉高丽」。目拾遗蔡孚「小州医博士诈谙药性」。又有殿中侍御史，短而丑黑，目为「烟薰地术」。目御史张孝嵩为「小村方相」。目舍人杨伸嗣为「（熟）〔热〕上猢狲」。目补阙袁辉为「王门下弹琴博士」。目员外郎魏恬为「祈雨婆罗门」。目李全交为「品官给使」。目黄门侍郎李广为「饱水虾蟇」。由是坐此品题朝士，自左拾遗贬新州新兴县尉。《朝野佥载》四。

2. []{#唐轶十二-魏光乘-2}
世说曹著轻薄才，长于题目人。尝目一达官为「热鏊上猢狲」，其实旧语也。《朝野佥载》云：魏光乘好题目人。姚元之长大行急，谓之「趁蛇鹳鹊」。侍御史王旭短而黑丑，谓之「烟薰木蛇」。杨仲嗣躁率，谓之「热鏊上猢狲」。《酉阳杂俎》续集四。

## 邵景　韦铿

1. []{#唐轶十二-邵景-1} []{#唐轶十二-韦铿-1}
唐邵景，安阳人。擢第，授汾阴尉，累转歙州司仓，迁至右台监察、考功员外。时神武皇帝即位，景与殿中御史萧嵩、韦铿俱升殿行事，职掌殊别。而制出，景、嵩俱授朝散大夫，而铿无命。景、嵩状貌类胡，景鼻高而嵩须多，同时服朱绂，对立于庭。铿独帘中窃窥而咏曰：「一双胡子著绯袍，一个须多一鼻高。相对厅前捺且立，自慙身品世间毛。」举朝欢咏之。他日，睿宗御承天门，百僚备列，铿忽风眩而倒。铿肥而短，景咏之曰：「飘风忽起团𪢮回，倒地还如着脚。莫怪殿上空行事，却为元非五品才。」《御史台记》（《广记》二五五）。《大唐新语》一三。《唐语林》五。

## 张敬忠　王上客

1. []{#唐轶十二-张敬忠-1} []{#唐轶十二-王上客-1}
尚书郎，自两汉已后，妙选其人。唐武德、贞观已来，尤重其职。吏、兵部为前行，最为要剧，自后行改入，皆为美选。考功员外专掌试贡举人，员外郎之最望者。司门、都门、屯田、虞水、膳部、主客，皆在后行，闲简无事。时人语曰：「司门、水部，入省不数。」角觝之戏有假作吏部令史与水部令史相逢，忽然俱倒，良久起，云：「冷热相激，遂成此疾。」先天中，王上客为侍御史，自以才望清雅，妙当入省，常望前行。忽除膳部员外郎，微有怅惋。吏部郎中张敬忠戏咏之曰：「有意嫌兵部，专心取考功。谁知脚踜蹬，几落省墙东。」膳部。在省中最东北隅，故有此句。《两京新记》（《广记》二五〇）。《大唐新语》一三。《南部新书》丁。《诗话总龟》前集三九。《唐语林》五。《唐诗纪事》一三。　案：王上客，《南部新书》作王主敬。

## 李谨度

1. []{#唐轶十二-李谨度-1}
御史中丞李谨度，宋璟引致之。遭母丧，不肯举发哀，讣到皆匿之。官寮苦其无用，令本贯瀛州申谨度母死。尚书省牒御史台，然后哭。其庸猥皆此类也。《朝野佥载》二。

## 康

1. []{#唐轶十二-康-1}
唐玄宗既用牛仙客为相，颇忧时议不叶，因访于高力士：「用仙客相，外议以为如何？」力士曰：「仙客出于胥吏，非宰相器。」上大怒曰：「即当康。」盖上一时恚怒之词，举其极不可者。或有窃报，以为上之语恩渥颇深，行当为相矣。闻之，以为信然。翌日，盛服趋朝，既就列，延颈北望，冀有成命，观之者无不掩口。然时论亦以长者目焉。为将作大匠，多巧思，尤能知地。常谓人曰：「我居是宅中，不为宰相耶？」问之者益为嗤笑。《明皇杂录》补遗。又《广记》二六〇引。

2. []{#唐轶十二-康-2}
见泓师[6](#唐轶十二-泓师-6)。

## 卢廙　李畬

1. []{#唐轶十二-卢廙-1} []{#唐轶十二-李畬-1}
唐殿中内供奉卢廙持法细密，虽亲故贵势，无所回避。举止闲雅，必翔而后集。尝于景龙观监官行香，右台诸御史亦预焉。台中先号右台为高丽僧。时有一胡僧徙倚于前庭，右台侍御史黄守礼指之曰：「何胡僧而至此？」廙徐谓之曰：「亦有高丽僧，何独怪胡僧为？」一时欢笑。廙与李畬俱非善射者，尝三元礼射，廙、畬虽引满射，俱不及垛而坠。互言其工拙，畬戏曰：「畬与卢箭俱三十步。」左右不晓，畬曰：「畬箭去垛三十步，卢箭去身三十步。」欢笑久之。《御史台记》（《广记》二四九）。《南部新书》甲。　案：李畬，《南部新书》作「李畬」，误。又《南部新书》以竞射为开元七年事。

## 冯光震

1. []{#唐轶十二-冯光震-1}
开元中，中书令萧嵩以《文选》是先代旧业，欲注释之。奏请左补阙王智明、金吾衞佐李玄成、进士陈居等注《文选》。先是，东宫衞佐冯光震入院校《文选》，兼复注释。解「蹲鸱」云：「今之芋子，即是着毛萝卜。」院中学士向挺之、萧嵩抚掌大笑。智明等学术非深，素无修撰之艺，其后或迁，功竟不就。《大唐新语》九。又《御览》九八〇引。《谭宾录》（《广记》二五九、《类说》一五）。《干子》（陶本《说郛》二三）。《观林诗话》。

## 杨光远

1. []{#唐轶十二-杨光远-1}
进士杨光远，惟多矫饰，不识忌讳，游谒王公之门，干索权豪之族，未尝自足；稍有不从，便多诽谤，常遭有势者挞辱，略无改悔。时人多鄙之，皆云杨光远惭颜厚如十重铁甲也。《开元天宝遗事》上。

## 王　熊

1. []{#唐轶十二-王熊-1}
王熊为泽州都督，府法曹断掠粮贼，惟各决杖一百。通判，熊曰：「总掠几人？」法曹曰：「掠七人。」熊曰：「掠七人，合决七百。法曹曲断，府司科罪。」时人哂之。前尹正义为都督公平，后熊来替，百姓歌曰：「前得尹佛子，后得王癞獭。判事驴咬瓜，唤人牛嚼沫。见钱满面喜，无镪从头喝。尝逢饿夜叉，百姓不可活。」《朝野佥载》二。

## 崔　恪

1. []{#唐轶十二-崔恪-1}
唐申王府长史崔恪，趋权附势之士也。冬冬鼓声，即造形要，直至夜，号为黄鷢，竟无所得。《实宾录》八。

## 杜　丰

1. []{#唐轶十二-杜丰-1}
齐州历城县令杜丰，开元十五年东封泰山，丰供顿，乃造棺器三十枚，寘行宫。诸官以为不可。丰曰：「车驾今过，六宫偕行，忽暴死者，求棺如何可得？若事不预备，其悔可追乎？」及置顿使入行宫，见棺木陈于幕下，光彩赫然，惊而出，谓刺史曰：「圣主封岳，祈福祚延长。此棺器者，谁之所造？且将何施？何不祥之甚！」将奏闻。刺史令求丰，丰逃于妻卧床下，诈称赐死，其家哭之。赖妻兄张抟为御史解之，乃得已。丰子钟，时为兖州参军，都督令掌厩马刍豆。钟曰：「御马至多，临日煮粟，恐不可给，不如先办。」乃以镬煮粟豆二千余石，纳于窖中，乘其热封之。及供顿取之，皆臭败矣，乃走。犹惧不免，命从者市半夏半升，和羊肉煮而食之，取死，药竟不能为患而愈肥。时人云：「非此父不生此子。」《纪闻》（《广记》四九四）。

# 唐人轶事汇编卷十三

## 李林甫

1. []{#唐轶十三-李林甫-1}
李林甫少孤，为元氏姨所育，住在伊川。时林甫年十岁，与诸儿戏于路旁，有老父叹而目焉，人问之，老父曰：「富贵诚不自知。」指李公曰：「此童后当为中书令，凡二十年。所叹与凡小戏谁辨也。」《定命录》（《广记》二二二）。

2. []{#唐轶十三-李林甫-2}
唐右丞相李林甫，年二十尚未读书，在东都，好游猎打毬，驰逐鹰狗。每于城下槐坛下，骑驴击鞠，略无休日。既惫，舍驴，以两手返据地歇。一日，有道士甚丑陋，见李公踞地，徐言曰：「此有何乐，郎君如此爱也？」李怒顾曰：「关足下何事？」道者去。明日又复言之。李公幼聪悟，意其异人，乃摄衣起谢。道士曰：「郎君虽善此，然忽有颠坠之苦，则悔不可及。」李公请自此修谨，不复为也。道士笑曰：「与郎君后三日五更会于此。」曰：「诺。」及往，道士已先至，曰：「为约何后？」李乃谢之。曰：「更三日复来。」李公夜半往。良久，道士至，甚喜，谈笑极洽，且曰：「某行世间五百年，见郎君一人。已列仙籍，合白日升天，如不欲，则二十年宰相，重权在己。郎君且归，熟思之。后三日五更复会于此。」李公回，计之曰：「我是宗室，少豪侠，二十年宰相，重权在己，安可以白日升天易之乎？计已决矣。」及期往白，道士嗟叹咄叱，如不自持，曰：「五百年始见一人，可惜，可惜！」李公悔，欲复之。道士曰：「不可也，神明知矣。」与之叙别曰：「二十年宰相，生杀权在己，威振天下。然慎勿行阴贼，当为阴德，广救拔人，无枉杀人，如此则三百年后，白日上升矣。官禄已至，可便入京。」李公匍匐泣拜，道士握手与别。时李公堂叔为库部郎中，在京，遂诣。叔父以其纵荡，不甚记录之，颇惊曰：「汝何得至此？」曰：「某知向前之过，今故候觐，请改节读书，愿受鞭箠。」库部甚异之，亦未令就学，每有宾客，遣监杯盘之饰，无不修洁。或谓曰：「汝为吾著某事。」虽雪深没踝，亦不去也。库部益亲怜之，言于班行，知者甚众。自后以荫叙，累官至赞善大夫，不十年，遂为相矣。权巧深密，能伺上旨，恩顾隆洽，独当衡轴，人情所畏，非臣下矣。数年后，自固益切，大起大狱，诛杀异己，冤死相继，都忘道士槐坛之言戒也。《逸史》（《广记》一九）。

3. []{#唐轶十三-李林甫-3}
开元中有相者不知姓名，自言衡山来，人谓之衡相，在京舍宣平里。时李林甫为太子谕德，往见之，入门，则郑少微、严杲已在中庭。相者引坐，谓李公曰：「自仆至此，见人众矣，未有如公贵者也。且国家以刑法为重，则公典司寇之职。朝廷以铨管为先，则公居冢宰之任。然又秉丹青之笔，当节制之选。加以列茅分土，穷荣极盛，主恩绸缪，人望浃洽。兼南省之官，秩增数四；握中枢之务，载盈二九。绅仰威，黎庶赡惠，将古所未有也。」顾严、郑曰：「预闻此者，非不幸也。公二人宜加礼奉，否则悔吝生矣。」时严、郑各负才名，李犹声誉未达，二公有轥轹之心，及闻相者言，以为甚不然，唯唯而起，更不复问。李因辞去。后李公拜中书，郑时已为刑部侍郎，因述往事，谓郑曰：「曩者宣平相人，咸以荒唐之说，乃微有中者。」无何，郑出为岐州刺史，与所亲话其事。未期，又贬为万州司马。严自郎中亦牧远郡。《定命录》（《广记》二二二）。

4. []{#唐轶十三-李林甫-4}
李林甫开元初为中允，时源乾曜为侍中，是中表之戚，托其子求司门郎中。乾曜曰：「郎官须有素行才望高者，哥奴岂是郎官耶？」数日除谕德。哥奴，林甫小字。《南部新书》乙。

5. []{#唐轶十三-李林甫-5}
开元中，右相李林甫为国子司业，颇振纲纪。洎登庙堂，见诸生好说司业时事。诸生希旨，相率署石建碑于国学都堂之前。后因释奠日，百寮毕集，林甫见碑，问之祭酒班景倩，具以事对。林甫戚然曰：「林甫何功而立碑，谁为此举？」意色甚厉。诸生大惧得罪，通夜琢灭，覆之于南廊。天宝末，其石犹在。《封氏闻见记》五。

6. []{#唐轶十三-李林甫-6}
自开元二十二年，吏部置南院，始悬长名，以定留放。时李林甫知选，宁王私谒十人，林甫曰：「就中乞一人卖之。」于是放选牓云：「据其书判，自合得留。缘嘱宁王，且放冬集。」《国史补》下。又《广记》一八六引。

7. []{#唐轶十三-李林甫-7}
开元中，吏部侍郎被宁王宪嘱亲故十人官，遂诣王请见云：「十人之中，有商量去者乎？」王云：「九人皆不可矣，一人某者听公。」吏部归，九人皆超资好官，独某者当时出，云：「据其书判，自合得官。缘嘱宁王，且放冬集。」《大唐传载》。

8. []{#唐轶十三-李林甫-8}
见唐玄宗[43](#唐轶二-唐玄宗-43)。

9. []{#唐轶十三-李林甫-9}
李林甫居相位一十九年，诛锄海内人望，自储君以下，无不累息。初，开元后，姚、宋等一二老臣多献可替否，以争天下大体，天下既理，上心亦泰。张九龄上所拔，颇以后进少之，九龄尤謇谔，数犯上，上怒而逐之。上雄才豁达，任人不疑，晚得林甫，养成君欲，未尝有逆耳之言。上爱之，遂深居高枕，以富贵自乐。大臣以下，罕得对见。事无大小，责成林甫。林甫虽不文，而明练吏事，慎守纲纪，衣冠非常调，无进用之门。而阴贼忍杀，未尝以爱僧见于容色。上左右者虽饔人厮养，无不赂之，故动静辄知。李适之初入相，疏而不密，林甫卖之，乃曰：「华山之下有金鑛焉，采之可以富国，上未知之耳。」适之善其言，他日，从容以奏。上悦，顾问林甫，林甫曰：「臣知之久矣。华山，陛下本命也，王气所在，不可发之。故臣不敢言。」上遂薄适之，因曰：「自今奏事，先与林甫议之，无轻脱。」自是适之束手矣。非其所引进，皆以罪诛。威震海内，谏官但持禄养资，无敢论事。独补阙杜中犹再上疏，翌日，被黜为下邽令。林甫召诸谏官谓曰：「今明主在上，群臣将顺之不暇，何用多言！君不见立仗马乎，终日无声，而食三品料，及其一鸣，即黜去。虽欲再鸣，其可得乎？」由是谏诤之路绝失。晚年多冤讐，惧其报复，出广车仆，金吾静街，前驱百步之外。居则以砖甃屋，以板幙墙，家人警衞，如御大敌。其自防也如此。故事：宰臣骑从，三五人而已，士庶不避于路。至是骑从百余人，为左右翼，公卿以下趋避，自林甫始也。《谭宾录》（《广记》二四〇）。

10. []{#唐轶十三-李林甫-10}
上与李林甫议立太子，意属忠王。林甫从容言于上曰：「古者建立储君，必推贤德，苟非有大勋于社稷，则惟元子。」上默然曰：「朕长子琮，往年因猎苑中，所伤面目尤甚。」林甫曰：「破面不犹愈于破国乎！陛下其图之。」上微感其言，徐思之。林甫亦素知其有疾，意欲动摇肃宗，而托附武惠妃，因以寿王瑁为请；竟以肃宗孝友聪明，中外所属，故奸邪之计莫得行焉。《明皇杂录》（《通鉴考异》一三）。

11. []{#唐轶十三-李林甫-11}
见张九龄[6](#唐轶十一-张九龄-6)、[7](#唐轶十一-张九龄-7)。
12. []{#唐轶十三-李林甫-12}
见张九龄[6](#唐轶十一-张九龄-6)、[7](#唐轶十一-张九龄-7)。

13. []{#唐轶十三-李林甫-13}
见李适之[2](#唐轶十三-李适之-2)、[4](#唐轶十三-李适之-4)。
14. []{#唐轶十三-李林甫-14}
见李适之[2](#唐轶十三-李适之-2)、[4](#唐轶十三-李适之-4)。

15. []{#唐轶十三-李林甫-15}
玄宗宴于勤政楼下，巷无居人，宴罢，帝犹垂帘以观。兵部侍郎卢绚谓帝已归宫掖，垂鞭按辔，纵横楼下，绚负文雅之称，而复风标清粹。帝一见不觉目送之，问左右曰：「谁？」近臣具以绚名氏对之，帝亟称其蕴藉。是时林甫方持权忌能，帝左右宠幸，未尝不厚以金帛为贿，由是帝之动静，林甫无不知之。翌日，林甫召绚之子弟谓曰：「贤尊以素望清崇，今南方籍才，圣上有交广之寄，可乎？若惮遐方，即当请老，不然，以宾詹仍分务东洛，亦优贤之命也。」子归而具道建议可否，于是绚以宾詹为请。林甫恐乖众望，出为华州刺史，不旬月，诬其有疾，为郡不理，授太子詹事员外安置。《明皇杂录》下。

16. []{#唐轶十三-李林甫-16}
见萧颖士[8](#唐轶十四-萧颖士-8)。

17. []{#唐轶十三-李林甫-17}
李相公林甫，当开元之际，与巷陌交通，权等人主。天下之能名，须出其门也。如不称意者，必遭窜逐之祸。虽杨国忠之盛，未得侔焉。其姬爱之众，皆不胜其珠翠。尝赐宫娥二人，一者潜归私家，经旬方还，相公亦乃不知。其荣显谓之右座相公，轩盖诸侯，见者如履冰谷。举子尉迟匡，幽并耿概之士也，以频年不第，投书于右座，皆击刺之说。匡有《暮行潼关》之作，云：「明日飞出海，黄河流上天。」又《观内人楼上踏歌》曰：「芙蓉初出水，桃李忽无言。」又《塞上曲》云：「夜夜月为青冢镜，年年雪作黑山花。」相公鉴此句曰：「得非才子乎？若使匡伏恨衔冤，不假陶铸之力，则从四夷八蛮，分为左袵矣！岂为进人乎？岂为贤相乎？」及得相见，右座曰：「有一萧颖士，既叨科第，轻时纵酒，不遵名教，尝忤吏部王尚书丘，然以文识该通，孰为其敌，君子不遗其言，几至鞭扑。子之诗篇，幸未方于颖士，且吾之名，复异于王公，言王吏部。重欲相干，三思可矣。」匡知右座见怒，惶怖而趋出。恓屑无依，退归林墅。罢宁戚之高歌，効约成之独乐。登山临水，劳灼灼之音焉。《云溪友议》中。《唐诗纪事》二三。

18. []{#唐轶十三-李林甫-18}
李林甫梦一人，细长有髯，逼林甫，推之不去。林甫寤而言曰：「此裴宽欲谋替我。」《谭宾录》（《广记》二七九）。

19. []{#唐轶十三-李林甫-19}
天宝中，李林甫为相，专权用事。先是，郭元振、薛讷、李适之等，咸以立功边陲，入参钧轴。林甫惩前事，遂反其制，始请以蕃人为边将，冀固其权。言于玄宗曰：「以陛下之雄才，国家富强，而诸蕃未灭者，由文吏为将怯懦不胜武事也。陛下必欲灭四夷，威海内，莫若武臣；武臣莫若蕃将。夫蕃将生而气雄，少养马上，长于阵敌，此天性然也。若陛下感而将之，使其必死，则狄不足图也。」玄宗深纳之，始用安禄山，卒为戎首。虽理乱安危系之天命，而林甫奸宄，实生乱阶，痛矣哉！《大唐新语》一一。《谭宾录》（《广记》二四〇）。

20. []{#唐轶十三-李林甫-20}
见安禄山[20](#唐轶十四-安禄山-20)、[21](#唐轶十四-安禄山-21)。
21. []{#唐轶十三-李林甫-21}
见安禄山[20](#唐轶十四-安禄山-20)、[21](#唐轶十四-安禄山-21)。

22. []{#唐轶十三-李林甫-22}
相传李林甫为相，若嫉其人，即以倡鬼日除授，无得免祸。《爱日斋丛钞》二。

23. []{#唐轶十三-李林甫-23}
平康坊南街废蛮院，即李林甫旧宅也。林甫于正堂后别创一堂，制度弯曲，有却月之形，名曰月堂。土木秀丽精巧，当时莫俦也。林甫每欲破灭人家，即入月堂，精思极虑，喜悦而出，必不存焉。《开天传信记》。又《广记》三六二引。《侯鲭录》三。

24. []{#唐轶十三-李林甫-24}
李林甫妬贤嫉能，不协群议，每奏御之际，多所陷人，众谓林甫为肉腰刀。又云林甫尝以甘言诱人之过，谮于上前，时人皆言林甫甘言如蜜。朝中相谓曰：「李公虽面有笑容，而肚中铸剑也。」人日憎怨，异口同音。《开元天宝遗事》下。

25. []{#唐轶十三-李林甫-25}
李林甫为性狠狡，不得士心，每有所行之事，多不协群议，而面无和气。国人谓林甫精神刚戾，常如索鬭鸡。《开元天宝遗事》下。

26. []{#唐轶十三-李林甫-26}
见唐玄宗[107](#唐轶二-唐玄宗-107)。

27. []{#唐轶十三-李林甫-27}
李林甫每与同僚议及公直之事，则如痴醉之人，未尝问答；或语及阿徇之事，则响应如流。张曲江常谓宾客曰：「李林甫议事如醉汉脑语也，不足可言。」《开元天宝遗事》下。

28. []{#唐轶十三-李林甫-28}
李右相在庙堂，进士王如泚者，妻翁以伎术供奉玄宗，欲与改官，拜谢而请曰：「臣女壻王如泚，见应进士举，伏望圣恩回换，与一及第。」上许之，付礼部宜与及第。侍郎李暐以诏诣执政。右相曰：「如泚文章堪及第否？」暐曰：「与亦得，不与亦得。」右相曰：「若尔，未可与之。明经进士，国家取才之地，若圣恩优异，差可与官；今以及第与之，将何以观材。」林甫即自闻奏取旨。如泚宾朋䜩贺，车马盈门；忽中书下牒礼部，「王如泚可依例考试」，闻者愕然失错矣。《封氏闻见记》三。《唐语林》一。

29. []{#唐轶十三-李林甫-29}
正月，户部奏大阅天下贡物于都堂。其日放朝，宰相与百官皆赴户部宴会，一时特盛。开元中，曾以大阅一日贡物赐李林甫，九州任土，尽归人臣之家。国史书其事也。《辇下岁时记》（陶本《说郛》六九）。

30. []{#唐轶十三-李林甫-30}
李林甫子壻郑平为户部员外郎，尝与林甫同处。一日，林甫就院省其女，遇平方栉发，见林甫坐处甘露羹，取而食之，曰：「纵当华皓，必当鬒黑。」明日，果有中使至，赐林甫食，中有甘露羹，遂以与平。平食讫，一旦发毛如。《明皇杂录》（《御览》八六一、《海录碎事》一〇上）。

31. []{#唐轶十三-李林甫-31}
寺之制度，钟楼在东，唯此寺缘李右座林甫宅在东，故建钟楼于西。寺内有郭令玳瑁鞭及郭令王夫人七宝帐。寺主元竟，多识释门故事，云李右座每至生日常转请此寺僧就宅设斋。有僧乙尝叹佛，施鞍一具，卖之，材直七万。又僧广有声名，口经数年，次当叹佛，因极祝右座功德，冀获厚。斋毕，帘下出彩篚，香罗帕籍一物如朽钉，长数寸。僧归失望，惭惋数日。且意大臣不容欺己，遂携至西市，示于商胡。商胡见之，惊曰：「上人安得此物，必货此不违价。」僧试求百千，胡人大笑曰：「未也，更极意言之。」加至五百千，胡人曰：「此直一千万。」遂与之。僧访其名，曰：「此宝骨也。」《酉阳杂俎》续集五。又《广记》四〇三引。　案：寺指长安平康坊菩提寺。

32. []{#唐轶十三-李林甫-32}
见李遐周[1](#唐轶十四-李遐周-1)。

33. []{#唐轶十三-李林甫-33}
李林甫寡薄，中表有诞子者，以书贺之云：「知有弄麞之庆。」《南部新书》甲。

34. []{#唐轶十三-李林甫-34}
李林甫亦善丹青。高詹事与林甫诗曰：「兴中唯白云，身外即丹青。」余曾见其画迹，甚佳，山水小类李中舍也。《历代名画记》九。

35. []{#唐轶十三-李林甫-35}
李林甫有女六人，各有姿色，雨露之家，求之不允。林甫厅事壁间，开一横窗，饰以杂宝，缦以绛纱。常日使六女戏于窗下，每有贵族子弟入谒，林甫即使女于窗中自选可意者事之。《开元天宝遗事》上。

## 李适之

1. []{#唐轶十三-李适之-1}
李适之入仕，不历丞簿，便为别驾；不历两畿官，便为京兆尹；不历御史及中丞，便为大夫；不历两省给舍，便为宰相；不历刺史，便为节度使。《独异志》（《广记》四九四）。《南部新书》己。《唐诗纪事》二〇。

2. []{#唐轶十三-李适之-2}
李适之性简率，不务荷细，人吏便之。雅好宾客，饮酒一斗不乱，延接宾朋，昼决公务，庭无留事。及为左相，每事不让李林甫。林甫憾之，密奏其好酒，颇妨政事。玄宗惑焉，除太子少保。适之遽命亲故欢会，赋诗曰：「避贤初罢相，乐圣且衔杯。为问门前客，今朝几个来？」举朝伏其度量。适之在门下也，性疏而不忌，林甫尝卖之曰：「华山之下，有金鑛焉，采之可以富国，上未之知耳。」适之心善其言，他日款曲奏之，玄宗大悦。顾问林甫，对曰：「臣知之久矣。华山，陛下本命，王气所在，不可发掘，故臣不敢言。」适之由是渐见疏退。林甫阴搆陷之，贬于袁州，遣御史罗奭就州处置。适之闻命排马牒到，仰药而死。子霅，亦见害。《大唐新语》七。

3. []{#唐轶十三-李适之-3}
见李林甫[9](#唐轶十三-李林甫-9)。

4. []{#唐轶十三-李适之-4}
李适之既贵且豪，常列鼎于前，以具膳羞。一旦，庭中鼎跃出相鬭，家僮告适之，乃往其所，酹酒自誓，而鬭亦不解，鼎耳及足皆落。明日，适之罢知政事，拜太子少保。时人知其祸未止也。俄为李林甫所陷，贬宜春太守。适之男霅，为衞尉少卿，亦贬巴陵郡别驾。适之至州，不旬月而终。时人以林甫迫杀之。霅乃迎丧至都，李林甫怒犹未已，令人诬告，于河南府杖杀之。适之好饮，退朝后，即速宾朋亲戚，谈话赋诗，曾不备于林甫。初，适之在相位日，曾赋诗曰：「朱门长不备，亲友恣相过。今日过五十，不饮复如何！」及罢相，作诗曰：「避贤初罢相，乐圣且衔杯。借问门前客，今朝几个来？」及死非其罪，时人冤叹之。《明皇杂录》上。又《广记》三六二引。《诗话总龟》前集二四。《唐诗纪事》二〇。

5. []{#唐轶十三-李适之-5}
开元末，宰相李适之疏直坦夷，时誉甚美。李林甫恶之，排诬罢免。朝客来，虽知无罪，谒问甚稀。适之意愤，日饮醇酣，且为诗曰：「避贤初罢相，乐圣且衔杯。为问门前客，今朝几个来？」李林甫愈怒，终遂不免。《本事诗·怨愤》。

6. []{#唐轶十三-李适之-6}
李适之有酒器九品：蓬莱盏、海川螺、舞仙盏、瓠子巵、幔卷荷、金蕉叶、玉蟾儿、醉刘伶、东溟样。蓬莱盏上有山象三岛，注酒以山没为限。舞仙盏有关捩，酒满则仙人出舞，瑞香毬子落盏外。《逢原记》（《云仙杂记》二）。

## 陈希烈

1. []{#唐轶十三-陈希烈-1}
见薛季昶[2](#唐轶九-薛季昶-2)。

2. []{#唐轶十三-陈希烈-2}
进士周逖改次《千字文》，更撰《天宝应道千字文》，将进之请颁行天下，先呈宰执。右相陈公迎问之曰：「有添换乎？」逖曰：「翻破旧文，一无添换。」又问：「翻破尽乎？」对曰：「尽。」右相曰：「『枇杷』二字如何翻破？」逖曰：「惟此二字依旧。」右相曰：「若有此，还是未尽。」逖逡巡不能对而退。《封氏闻见记》一〇。《南部新书》庚。

3. []{#唐轶十三-陈希烈-3}
《梁职仪》曰：「八座尚书以紫纱裹手版，垂白丝于首如笔。」《通志》曰：「今录仆射、尚书手版以紫皮裹之，名曰笏。梁中世已来，唯八座尚书执笏者，白笔缀头，以紫纱囊之，其余公卿但执手版。」今人相传云：陈希烈不便税笏，骑马以帛裹，令左右执之。李右座见云便为将来故事。甚失之矣。《酉阳杂俎》续集四。参见张九龄[21](#唐轶十一-张九龄-21)。

## 杨国忠

1. []{#唐轶十三-杨国忠-1}
杨国忠本张易之之子。天授中，张易之恩幸莫比，每归私第，诏令居楼上，仍去其梯。母恐张氏绝嗣，乃密令女奴𧏖珠上楼，遂有娠而生国忠。《天宝故事》（《通鉴考异》一四）。《杨太真外传》下。　案：《通鉴考异》曰：「其说暧昧无稽，今不取。」

2. []{#唐轶十三-杨国忠-2}
杨国忠出使于江浙，其妻恩念至深，荏苒成疾。忽昼梦与国忠交，因而有孕，后生男名朏。洎至国忠使归，其妻具述梦中之事，国忠曰：「此盖夫妻相念情感所致。」时人无不讥诮也。《开元天宝遗事》上。

3. []{#唐轶十三-杨国忠-3}
见李泌[4](#唐轶十五-李泌-4)。

4. []{#唐轶十三-杨国忠-4}
〔天宝〕十一年，杨国忠初知选事，进士孙季卿曾谒国忠，言：「礼部帖经之弊大，举人有实才者，帖经既落，不得试文。若先试杂文，然后帖经，则无余才矣。」国忠然之。无何，有勅，进士先试帖经，仍前后开一行。是岁收入，有倍常岁。《封氏闻见记》三。《唐语林》八。

5. []{#唐轶十三-杨国忠-5}
选曹每年皆先立版牓，悬之南院。选人所通文书，皆依版样。一字有违，即被駮落，至有三十年不得官者。杨国忠为尚书，创为押例，选深者先授官，有文状阙失，许续通，不令駮放。淹滞之流，翕然归美。其五品已上及清要官，吏部不注，送名中书门下者，各量资次临时勅除。历任有浅深，官资有高下，故授任者或称「检校」，或称「兼试」、「知摄」、「内供奉」之类，名目非一。《封氏闻见记》三。

6. []{#唐轶十三-杨国忠-6}
〔李〕林甫薨后，杨国忠为（左）〔右〕相，兼总铨衡。从前注拟，皆约循资格，至国忠创为押例，选深者尽留，乃无才与不才也。选人等求媚于时，请立碑于尚书省门，以颂圣主得贤臣之意。勅京兆尹鲜于仲通撰文，玄宗亲改定数字。镌毕，以金填改字处。识者窃非之曰：「天子有善，宰相能事，青史自当书之。古来岂有人君人臣自立碑之礼！乱将作矣。」未数年，果有马嵬之难。肃宗登极，始除去其碑。《封氏闻见记》五。

7. []{#唐轶十三-杨国忠-7}
天宝十载十一月，杨国忠为右相，兼吏部尚书，奏请两京选人，铨日便定留放，无少长各于宅中引注。虢国姊妹垂帘观之，或有老病丑陋者，皆指名以笑，虽士大夫亦遭诉耻。故事：兵、吏部注官讫，于门下过侍中、给事中，省不过者谓退量。国忠注官，呼左相陈希烈于坐隅。给事中行列于前，曰：「既对注拟，即是过门下了。」希烈等腹悱而已。侍郎韦见素、张倚皆衣紫，与本曹郎官藩屏外排比案牍，趋走语事。乃谓帘中杨氏曰：「两个紫袍主事何如？」杨乃大噱。选人郑怤附会其旨，与二十余人率钱于勤政楼设斋，兼为国忠立碑于尚书省南。所注吏部三铨选人，专务鞅掌，不能躬亲，皆委典及令史孔目官为之，国忠但押一字，犹不可遍。《唐续会要》（《广记》一八六）。

8. []{#唐轶十三-杨国忠-8}
杨国忠尝会诸亲，时知吏部铨事，且欲大噱以娱之。已设席，呼选人名，引入于中庭，不问资序，短小者道州参军，胡者湖州文学。帘中大笑。《刘宾客嘉话录》。又《广记》二五〇引。《唐语林》五。

9. []{#唐轶十三-杨国忠-9}
扶风太守房琯申当郡苗损，国忠怒以他事推之。自是天下有事，皆潜申国忠，以取可否。《唐语林》五。

10. []{#唐轶十三-杨国忠-10}
杨国忠之子暄，举明经，礼部侍郎达奚珣考之，不及格，将黜落，惧国忠而未敢定。时驾在华清宫，珣子抚为会昌尉，珣遽召使，以书报抚，令候国忠具言其状。抚既至国忠私第，五鼓初起，列火满门，将欲趋朝，轩盖如市。国忠方乘马，抚因趋入，谒于烛下，国忠谓其子必在选中，抚盖微笑，意色甚欢。抚乃白曰：「奉大人命，相君之子试不中，然不敢黜退。」国忠却立，大呼曰：「我儿何虑不富贵，岂藉一名为鼠辈所卖耶！」不顾，乘马而去。抚惶骇，遽奔告于珣曰：「国忠恃势倨贵，使人之惨舒出于咄嗟，奈何以校其曲直？」因致暄于上第。既而为户部侍郎，珣才自礼部侍郎转吏部侍郎，与同列。暄话于所亲，尚叹己之淹徊，而谓珣迁改疾速。《明皇杂录》上。又《广记》一七九引。

11. []{#唐轶十三-杨国忠-11}
上每年冬十月，幸华清宫，常经冬还宫阙，去即与妃同辇。华清宫有端正楼，即贵妃梳洗之所；有莲花汤，即贵妃澡沐之室。国忠赐第在宫东门之南，虢国相对。韩国、秦国，甍栋相接。天子幸其第，必过五家，赏赐燕乐。扈从之时，每家为一队，队著一色衣。五家合队相映，如百花之焕发。遗钿坠舄，琴瑟珠翠，灿于路歧，可掬。会有人俯身一窥其车，香气数日不绝。𫘞马千余头疋，以剑南旌节器仗前驱。出有饯饮，还有软脚。远近饷遗珍玩狗马，阉侍歌儿，相望于道。及秦国先死，独虢国、韩国、国忠转盛。虢国又与国忠乱焉。略无仪检，每入朝谒，国忠于韩、虢连辔，挥鞭骤马，以为谐谑。从官妪百余骑。秉烛如昼，鲜装袨服而行，亦无蒙蔽。衢路观者如堵，无不骇叹。十宅诸王男女婚嫁，皆资韩、虢绍介；每一人纳一千贯，上乃许之。《杨太真外传》下。

12. []{#唐轶十三-杨国忠-12}
见唐玄宗[188](#唐轶二-唐玄宗-188)。

13. []{#唐轶十三-杨国忠-13}
驸马张垍，以太常卿、翰林院供奉官赞相礼仪，雍容有度。玄宗心悦之，谓垍曰：「朕罢希烈相，以卿代之。」垍谢不敢当。杨贵妃知之，以告杨国忠，杨国忠深忌之。时安禄山入朝，玄宗将加宰相，命垍草诏。国忠谏曰：「禄山不识文字，命之为相，恐四夷轻于唐。」玄宗乃止。及安禄山归范阳，诏高力士送于长乐陂。力士归，玄宗问曰：「禄山喜乎？」力士对曰：「禄山恨不得宰相，颇有言。」国忠遽曰：「此张垍告之也。」玄宗不察国忠之诬，疑垍漏泄，大怒。黜垍为卢溪郡司马，兄均为建安郡司马，弟垹为宜春郡司马。《大唐新语》九。《安禄山事迹》中。

14. []{#唐轶十三-杨国忠-14}
玄宗谓侍臣曰：「我欲行一事，自古帝王未有也。」盖欲传位于肃宗。及制出，国忠大惧，言语失次，归语杨氏姊妹曰：「娘子，我辈何用更作活计！皇太子若监国，我与姊妹等即死矣。」相聚而哭。虢国入谋于贵妃，妃衔土以请，其事遂止。哥舒翰在潼关，或劝请诛国忠，以悦众心，舒翰不听。禄山发范阳，每日于帐前叹曰：「杨国忠头，来何太迟也！」国忠妻裴柔，蜀之大娼也。国忠又为剑南节度，劝玄宗入蜀。授其所亲官，布蜀汉。《谭宾录》（《广记》二四〇）。

15. []{#唐轶十三-杨国忠-15}
见安禄山[20](#唐轶十四-安禄山-20)。

16. []{#唐轶十三-杨国忠-16}
国忠日夜伺求禄山反状，或矫诏以兵围其宅，或令府县捕其门客李起、安岱、李方来等，皆令侍御史郑昂之阴推劾，潜槌杀之。庆宗尚郡主，又供奉在京，密报其父；禄山转惧。《肃宗实录》（《通鉴考异》一四）。

17. []{#唐轶十三-杨国忠-17}
是夏，京兆尹李岘贬零陵太守。先是杨国忠使门客蹇昂、何盈求禄山阴事，命京兆尹围捕其宅，得安岱、李方来等与禄山反状，使侍御史郑昂之缢杀之。禄山怒，使严庄上表自理，具陈国忠罪状二十余事。上惧其生变，遂归过于岘以安之。《唐历》（《通鉴考异》一四）。

18. []{#唐轶十三-杨国忠-18}
见韦见素[3](#唐轶十三-韦见素-3)。

19. []{#唐轶十三-杨国忠-19}
见唐玄宗[96](#唐轶二-唐玄宗-96)。

20. []{#唐轶十三-杨国忠-20}
杨国忠初因贵妃专宠，上赐以木芍药数本，植于家，国忠以百宝妆饰栏楯，虽帝宫之内不可及也。《开元天宝遗事》下。又《云仙杂记》一〇引。

21. []{#唐轶十三-杨国忠-21}
国忠又用沉香为阁，檀香为栏，以麝香、乳香筛土和为泥饰壁。每于春时木芍药盛开之际，聚宾友于此阁上赏花焉，禁中沉香之亭远不侔此壮丽也。《开元天宝遗事》下。

22. []{#唐轶十三-杨国忠-22}
杨国忠于冬月，常选婢妾肥大者，行列于前，令遮风。盖藉人之气相暖，故谓之肉阵。《开元天宝遗事》下。

23. []{#唐轶十三-杨国忠-23}
杨国忠家以炭屑用蜜揑塑成双凤，至冬月，则燃于炉中，又先以白檀木铺于炉底，余灰不可参杂也。《开元天宝遗事》下。

24. []{#唐轶十三-杨国忠-24}
杨国忠子弟每至上元夜，各有千炬红烛围于左右。《开元天宝遗事》下。

25. []{#唐轶十三-杨国忠-25}
杨国忠子弟每春至之时，求名花异木植于槛中，以板为底，以木为轮，使人牵之自转。所至之处，槛在目前，而便即欢赏，目之为移春槛。《开元天宝遗事》上。

26. []{#唐轶十三-杨国忠-26}
杨国忠子弟恃后族之贵，极于奢侈，每春游之际，以大车结彩帛为楼，载女乐数十人，自私第声乐前引，出游园苑中，长安豪民贵族皆效之。《开元天宝遗事》下。

27. []{#唐轶十三-杨国忠-27}
杨氏子弟每至伏中，取大冰使匠琢为山，周围于宴席间。座客虽酒酣而各有寒色，亦有挟纩者。其骄贵如此也。《开元天宝遗事》上。

28. []{#唐轶十三-杨国忠-28}
杨国忠子弟以奸媚结识朝士，每至伏日，取坚冰令工人镂为凤兽之形，或饰以金环彩带，置之雕盘中，送与王公大臣，惟张九龄不受此惠。《开元天宝遗事》下。

## 韩国夫人

1. []{#唐轶十三-韩国夫人-1}
韩国夫人置百枝灯树，高八十尺，竖之高山上，元夜点之，百里皆见，光明夺月色也。《开元天宝遗事》下。郑嵎《津阳门诗》注。

## 虢国夫人

1. []{#唐轶十三-虢国夫人-1}
杨贵妃姊虢国夫人，恩宠一时，大治宅第，栋宇之华盛，举无与比。所居韦嗣立旧宅，韦氏诸子方午偃息于堂庑间，忽见妇人衣黄罗帔衫，降自步辇，有侍婢数十人，笑语自若，谓韦氏诸子曰：「闻此宅欲卖，其价几何？」韦氏降阶曰：「先人旧庐，所未忍舍。」语未毕，有工数百人，发东西厢，撤其瓦木。韦氏诸子乃率家童，絜其琴书，委于路中。而授韦氏隙地十数亩，其宅一无所酬。虢国中堂既成，召匠圬墁，授二百万偿其值，而复以金盏瑟瑟三斗为赏。后复归韦氏，曾有暴风拔树，委其堂上，已而视之，畧无所伤。既撤瓦以观之，皆乘以木瓦，其制作精致，皆此类也。虢国每入禁中，常乘骢马，使小黄门御。紫骢之俊健，黄门之端秀，皆冠绝一时。《明皇杂录》下。又《广记》二三六引。《续世说》九。

2. []{#唐轶十三-虢国夫人-2}
虢国不施妆粉，自衒美艳，常素面朝天。《杨太真外传》上。

3. []{#唐轶十三-虢国夫人-3}
见杨国忠[11](#唐轶十三-杨国忠-11)。

4. []{#唐轶十三-虢国夫人-4}
虢国夫人就屋梁上悬鹿肠于半空，筵宴则使人从屋上注酒于肠中，结其端，欲饮，则解开，注于杯中，号洞天圣酒将军，又曰洞天缾。《酒中玄》（《云仙杂记》六）。《唐语林》五。

5. []{#唐轶十三-虢国夫人-5}
吴兴米炊之甑香，白马豆食之齿醉。虢国夫人厨吏邓连以此米捣为透花，以豆洗皮作灵沙臛，以供翠鸳堂。《品物类聚记》（《云仙杂记》一）。

6. []{#唐轶十三-虢国夫人-6}
虢国夫人有夜明枕，设于堂中，光照一室，不假灯烛。《开元天宝遗事》下。又《云仙杂记》一〇引。郑嵎《津阳门诗》注。

## 秦国夫人

1. []{#唐轶十三-秦国夫人-1}
见唐玄宗[198](#唐轶二-唐玄宗-198)。

## 韦见素

1. []{#唐轶十三-韦见}
见唐玄宗[223](#唐轶二-唐玄宗-223)。

2. []{#唐轶十三-韦见}
见安禄山[31](#唐轶十四-安禄山-31)。

3. []{#唐轶十三-韦见}
是岁春二月二十二日辛亥，禄山使何千年表请以蕃将三十二人代汉将掌兵。其日，宰相韦见素、杨国忠在省，见素惨然，国忠问曰：「堂老何色之戚也？」见素曰：「禄山逆状，行路共知。今以蕃酋代汉将，是乱将作矣。与公位当此地，能无戚乎！」国忠于是亦惘然久之，乃曰：「与夺之间，在于宸断，岂我辈所能是非邪！」见素曰：「知祸之萌而不能防，亦将焉用彼相矣！明日对见，仆必恳论，冀其万一。若不允，子必继之。」国忠曰：「事则不谐，恐虚犯龙颜，自贻伊戚。」见素曰：「如正其言见安禄山[31](#唐轶十四-安禄山-31)而获死，犹愈于阿从而偷生。」翌日壬子，二相入对。见素言：「禄山潜贮异图，迹已昭彰。」因扣头流涕久之。国忠但俯偻逡巡，更无所补。上不悦，遂以他事议之。既退还省，见素谓国忠曰：「圣意未回，计将安出？」国忠曰：「禄山未必有反意，但时所诽嫉，便成疑似耳。」见素曰：「公若为此见，社稷危矣。」遂悯然不言。二十四日癸丑，上又使思艺宣旨，令：「且依此发遣，卿等所议，后别筹之。」自是见素数奏其凶状。三月己未朔，见素请以禄山同中书门下平章事，追赴阙庭。及辅璆琳送甘子，禄山绐璆琳曰：「主上耄年，信任非次，国忠之辈，苟徇荣班。今若进逆耳之言、苦口之药，以吾之心，事将无益。今欲耀兵强谏，以迹鬻拳，此意决矣。」禄山以物赠璆琳。璆琳既受金帛，及还，奏曰：「禄山尽忠奉国，必无二心，特望官家不以东北为虑。」上然之，谓宰臣曰：「禄山朕自保之，卿勿忧也！」见素起曰：「臣忤拂圣旨，僭黩大臣，罪合万死。然愚者千虑，或有一中，愿陛下审察之。」《玄宗幸蜀记》（《通鉴考异》一四）。　案：《通鉴考异》曰：「按禄山方赂璆琳，泯其反迹，安肯对之遽出悖语！又国忠平日数言录山欲反，此际安得不与见素同心！盖所谓天下之恶皆归焉者也。」

4. []{#唐轶十三-韦见}
见唐玄宗[92](#唐轶二-唐玄宗-92)。

## 王　𫟹

1. []{#唐轶十三-王𫟹-1}
则天以后，王侯妃主，京城第宅，日加崇丽。至天宝中，御史大夫王𫟹有罪赐死，县官簿录𫟹太平坊宅，数日不能遍。宅内有自雨亭子，簷上飞流四注，当夏处之，凛若高秋。又有宝钿井栏，不知其价。他物称是。《封氏闻见记》五。《唐语林》五。

2. []{#唐轶十三-王𫟹-2}
扬埏游王𫟹家，食一物，如枣核而中空，其实面也。埏询其法，𫟹笑而不言。《河中记》（《云仙杂记》五）。

3. []{#唐轶十三-王𫟹-3}
王𫟹之子准为衞尉少卿，出入以鬭鸡侍帝左右。时李林甫方持权恃势，林甫子岫为将作监，亦入侍帷幄。岫常为准所侮，而不敢发一言。一旦，准尽率其徒过驸马王瑶私第，瑶望尘趋拜，准挟弹，命中于瑶巾冠之上，因折其玉簪，以为取笑乐。遂置酒张乐，永穆公主亲御匕。公主即帝之长女也，仁孝端淑，颇推于戚里，帝特所钟爱。准既去，或有谓瑶曰：「鼠辈虽恃其父势，然长公主帝爱女，君待之或阙，帝岂不介意耶？」瑶曰：「天子怒无所畏，但性命系七郎，安敢不尔！」时人多呼为七郎。其盛势横暴，人之所畏也如是。《明皇杂录》上。

## 杨慎矜

1. []{#唐轶十三-杨慎矜-1}
唐杨慎矜，隋室之后。其父崇礼，太府卿，葬少陵原，封域之内，草木皆流血，守者以告。慎矜大惧，问史敬忠。忠有术，谓慎矜可以禳之免祸，乃于慎矜后园大陈法事。罢朝归，则裸袒桎梏，坐于丛棘。如是者数旬，而流血亦止。敬忠曰：「可以免祸。」慎矜媿之，遗侍婢明珠。明珠有美色，路由八姨门，贵妃妹也。姨方登楼，临大道，姨与敬忠相识，使人谓曰：「何得从车乎？」敬忠未答，使人去帘观之。姨于是固留，邀敬忠坐楼，乃曰：「后车美人，请以见遗。」因驾其车以入，敬忠不敢拒。姨明日入宫，以侍婢从。帝见而异之，问其所来，明珠曰：「杨慎矜家人也，近赠史敬忠。」帝曰：「敬忠何人，而慎矜辄遗其婢？」明珠乃具言厌胜之事。上大怒，以告林甫，林甫素忌慎矜才，必为相，以吉温阴害，有憾于慎矜，遂搆成其事，下温案之。温求得敬忠于汝州，诬慎矜以自谓亡隋遗裔，潜谋大逆，将复宗祖之业。于是赐自尽，皆不全其族。《明皇杂录》（《广记》一四三）。又《通鉴考异》一三引。　案：史敬忠，《通鉴考异》作「史敬思」。

2. []{#唐轶十三-杨慎矜-2}
史敬思本胡人，出家还俗，涉猎书传阴阳玄象，慎矜与之善。每言天下将乱，居于临汝山中，亦劝慎矜于临汝买得山庄良田数十顷。尝于慎矜第夜坐谈宴，怒婢春草，将杖杀之。敬思曰：「七郎何须虚杀却十头壮牛？」慎矜曰：「何谓也？」敬思曰：「卖却买牛，每年耕田十顷。」慎矜雅厚敬思，曰：「任公收取。」明旦至市，卖与太真柳氏姊，得钱百二十千文，买牛以归。柳氏数将春草来往宫中，玄宗见其状貌壮大，应对分明，数目之，谓柳曰：「几钱买得此婢？」以实对。遂留之。玄宗曾昼寝，问春草曰：「汝本何人？何以得至柳家？」春草曰：「本杨慎矜婢，卖与柳家。」玄宗曰：「慎矜岂少钱而卖你？」春草曰：「不是要钱。本将杀某，敬思救，得不杀，所以卖之。」玄宗素闻敬思名，因诘问。春草以实对，曰：「每夜坐中庭，或说天文，遥指宿曜，某亦尽知其言。」玄宗怒，变色良久。后王𫟹因奏事言引慎矜，玄宗悖然曰：「慎矜与卿有亲，更不须相往来。」𫟹初内怨慎矜凌己，常忍隐不泄，至是觉上意异。杨钊先知之，以告𫟹，𫟹心喜，数悖慢以侵之，慎矜尤怒。《唐历》（《通鉴考异》一三）。

3. []{#唐轶十三-杨慎矜-3}
杨慎矜兄弟富贵，常不自安。每诘朝礼佛像，默祈冥衞。或一日，像前土榻上聚尘三堆，如冢状，慎矜恶之，且虑儿戏，命扫去。一夕如初。寻而祸作。《酉阳杂俎》前集四。又《广记》三六二引。

## 高仙芝

1. []{#唐轶十三-高仙芝-1}
见封常清[1](#唐轶十三-封常清-1)。

2. []{#唐轶十三-高仙芝-2}
高仙芝伐大食，得诃黎勒，长五六寸。初置抹肚中，便觉腹痛，因快痢十余行。初谓诃黎勒为祟，因欲弃之，以问大食长老。长老云：「此物人带，一切病消。痢者，出恶物耳。」仙芝甚宝惜之。天宝末被诛，遂失所在。《广异记》（《广记》四一四）。

## 封常清

1. []{#唐轶十三-封常清-1}
封常清细瘦目类，脚短而跛。高仙芝为夫蒙灵詧都知兵马使，常清为仙芝傔。会达览部落皆叛，自黑山北向，西趋碎叶，使仙芝以骑二千邀截之。常清于幕中潜作捷书，仙芝所欲言，无不周悉，仙芝异之。军回，仙芝见判官刘眺、独孤峻等，遂问曰：「前者捷书，何人所作？副大使何得有此人？」仙芝曰：「即傔人封常清也，见在门外马边。」眺等揖仙芝，命常清进坐与语，如旧相识。后仙芝为安西节度使，奏常清为节度判官。仙芝每出征讨，常令常清知留后事。常清有才学，果决。仙芝乳母子郑德诠已为郎将，威望动三军，德诠见常清出其门，素易之，走马突常清而去。常清至使院，命左右密引至厅，经数重门，皆随后闭之。常清案后起，谓之曰：「常清起自细微，预中丞傔。中丞再不纳，郎将岂不知乎？今中丞过听，以常清为留后使，郎将何得无礼，对中使相凌！」因叱之，命勒廻，即杖六十，面仆地曳出。仙芝妻及乳母，于门外号哭救之，不得。后仙芝见常清，遂无一言，常清亦不之谢。后充安西节度使。天宝十四载，朝于华清宫，玄宗问以凶逆之事，计将安出。常清乃大言以慰玄宗之意，曰：「臣请挑马箠渡河，计日取逆胡首悬于阙下。」玄宗忧而壮其言。至东都，旬朔，召募六万，频战不利，遂与高仙芝退守潼关。仙芝副荣王琬领五万人进击，十二月十日至陕州，十一日常清败于东京，十三日禄山入东京。常清奔至陕州，以贼锋不可当，乃烧太原仓，引兵退趋潼关，缮修守具。贼寻至关，不能入，仙芝之力。乃削常清官爵，令白衣于仙芝军効力。监军边令诚每事干之，仙芝多不从。令诚入奏事，具言奔败之状，玄宗怒，遣令诚斩之。常清临刑上表，既刑，陈其尸于蘧蒢之上。令诚谓仙芝曰：「大夫亦有恩命。」仙芝遽下至常清所刑处。仙芝曰：「我退罪也，死不敢辞，然以我为减截兵粮及赐物，则诬我也。」谓令诚曰：「上是天，下是地，兵士皆在，岂不知乎！」兵士齐呼曰：「枉！」其声殷地。仙芝目常清尸曰：「封二，子从微至著，我引拔子，代我为节度。今日又与子同死于此，岂命也乎？」遂斩之。《谭宾录》（《广记》一八九）。

## 哥舒翰

1. []{#唐轶十三-哥舒翰-1}
哥舒翰少时，有志气，长安交游豪侠，宅新昌坊。有爱妾曰裴六娘者，容范旷代，宅于崇仁，舒翰常悦之。居无何，舒翰有故，游近畿，数月方廻。及至，妾已病死，舒翰甚悼之。既而日暮，因宿其舍，尚未葬，殡于堂奥。既无他室，舒翰曰：「平生之爱，存没何间！」独宿穗帐中。《通幽录》（《广记》三五六）。

2. []{#唐轶十三-哥舒翰-2}
天宝中，歌舒翰为安西节度，控地数千里，甚著威令，故西鄙人歌之曰：「北斗七星高，歌舒（翰）夜带刀。吐蕃总杀尽，更筑两重濠。」时差都知兵马使张擢上都奏事，值杨国忠专权黩货，擢逗留不返，因纳贿交结。翰续入朝奏，擢知翰至，惧，求国忠拔用。国忠乃除擢兼御史大夫，充剑南西川节度使。敕下，就第辞翰，翰命部下捽于庭，数其事，杖而杀之，然后奏闻。帝却赐擢尸，更令翰决尸一百。《干子》（《广记》四九五）。《南部新书》庚。

3. []{#唐轶十三-哥舒翰-3}
唐哥舒翰捍吐蕃，贼众三道从山相续而下，哥舒翰持半段折枪，当前击之，无不摧靡。翰入阵，善使鎗，追贼及之，以鎗搭其肩而喝，贼惊顾，翰从而刺其喉，皆高三五丈而坠。家僮左车年十五，每随入阵，辄下马斩其首。《谭宾录》（《广记》一九二）。又《五色线》下引。

4. []{#唐轶十三-哥舒翰-4}
哥舒翰常镇于青海，路既遥远，遣使常乘白骆驼以奏事，日驰五百里。《明皇杂录》（《广记》四三六）。又《类说》一六引。

5. []{#唐轶十三-哥舒翰-5}
见安禄山[18](#唐轶十四-安禄山-18)。

6. []{#唐轶十三-哥舒翰-6}
《幸蜀记》曰：「贼将崔干祐于陕郡西潜锋蓄锐，卧鼓偃旗，而侦者奏云，贼全无备。上然之。」又曰：「玄宗久处太平，不练军事，既被国忠眩惑，中使相继督责于公，不得已，抚膺恸哭久之，乃引师出关。国忠又令杜干运领所募兵于冯翊境上，潜备哥舒公。公曰：『今军出关，势十全矣。更置干运于侧以为疑军，人心忧疑，即不俟见贼，吾军溃矣。必当并之以除内忧。』遂令衙前总管叱万进追军，诫之曰：『若不受追，即便斩头来。』干运果不肯赴。进诈词如欲叛哥舒，窃请见。干运遂喜，遽见之。与语，进忽抽佩刀曰：『奉处分，取公头。』干运惊惧。其左右悉新招募者，悉投仗散走，进遂斩干运，携首至于军门，众皆摄气，乃统其军赴关。」《幸蜀记》（《通鉴考异》一五）。　案：《通鉴考异》曰：「按翰若擅杀干运而夺其军，则是已反也，朝廷安能趣之出关乎！盖奏乞以其军隶潼关，朝廷已许之，翰召干运受处分，或有所违拒，因托军法以斩之耳。」

7. []{#唐轶十三-哥舒翰-7}
哥舒翰有马，曰赤将军，翰爱之甚，常以朝章加其背，曰：「过吾北林儿远矣，此骏材也。」《马癖记》（《云仙杂记》二）。

## 张　均

1. []{#唐轶十三-张均-1}
见义福[1](#唐轶十二-义福-1)。

2. []{#唐轶十三-张均-2}
见唐肃宗[18](#唐轶三-唐肃宗-18)。

## 张　垍

1. []{#唐轶十三-张垍-1}
张垍、张均，兄弟俱在翰林。垍以尚主，独赐珍玩，以夸于均。均笑曰：「此乃妇翁与女壻，固非天子赐学士也。」《国史补》上。

2. []{#唐轶十三-张垍-2}
垍尝赞相礼仪，雍容有度，上心悦之，翌日，谓垍曰：「朕罢希烈相，以卿代之。」垍曰：「不敢。」贵妃在坐，告国忠斥之。《唐历》（《通鉴考异》一四）。参见杨国忠[13](#唐轶十三-杨国忠-13)。

3. []{#唐轶十三-张垍-3}
上幸张垍宅，谓垍曰：「中外大臣才堪宰辅者，与我悉数，吾当举而用之。」垍逡巡不对。上曰：「固无如爱子壻。」垍降阶拜舞。上曰：「即举成命。」既逾月，垍颇怀怏怏，意其为李林甫所排。会禄山自范阳入觐，禄山潜赂贵妃，求带平章事，上不许。垍因私第备言：「上前时行幸内第，面许相垍，与明公同制入辅，今既中变，当必为奸臣所排。」禄山大怀恚怒，明日谒见，因流涕请罪。上慰勉久之，因问其故。禄山具以垍所陈对。上命高力士送归焉，亦以怏怏闻。由是上怒。《明皇杂录》（《通鉴考异》一四）。　案：《考异》云：「按李林甫时已死，亦误也。」

4. []{#唐轶十三-张垍-4}
见唐肃宗[18](#唐轶三-唐肃宗-18)。

## 韦　陟

1. []{#唐轶十三-韦陟-1}
见韦斌[1](#唐轶十三-韦斌-1)。

2. []{#唐轶十三-韦陟-2}
肃宗初克复，重将帅之臣，而武人怙宠，不遵法度。将军王去荣打杀本县令，据法处尽。肃宗将宥之，下百寮议。韦陟议曰：「昔汉高约法，杀人者死。今陛下出令，杀人者生。伏恐不可为万代之法。」陟尝任吏部侍郎，有一致仕官叙五品。陟判之曰：「青氊展庆，曾不立班；朱绂承荣，无宜卧拜。」时人推其强直政能。《大唐新语》四。

3. []{#唐轶十三-韦陟-3}
韦陟有疾，房太尉使子弟问之。延入卧内，行步悉藉茵毯。房氏子弟袜而后登，侍婢皆笑。举朝以韦氏贵盛，房氏清俭，俱为美谈。《国史补》上。又《广记》一七四引。

4. []{#唐轶十三-韦陟-4}
韦陟厨中，饮食之香错杂，人入其中，多饱饫而归，语曰：「人欲不饭筋骨舒，夤缘须入郇公厨。」《长安后记》（《云仙杂记》三）。

5. []{#唐轶十三-韦陟-5}
韦涉家宴，使每婢执一烛，四面行立，人呼为「烛围」。《长安后记》（《云仙杂记》五）。　案：韦涉，疑为「韦陟」之误。今列于韦陟末。

6. []{#唐轶十三-韦陟-6}
见郗昂[1](#唐轶十三-郗昂-1)。

## 韦　斌

1. []{#唐轶十三-韦斌-1}
韦斌虽生于贵门，而性颇厚质。然其地望素高，冠冕特盛，虽门风稍奢，而斌立朝侃侃，容止尊严，有大臣之体。每会朝，未尝与同列笑语。旧制，群臣立于殿庭，既而遇雨雪，亦不移步于廊下。忽一旦密雪骤降，自三事以下，莫不振其簪裾，或更其立位。独斌意色益恭，俄雪甚至膝。朝既罢，斌于雪中拔身而去，见之者咸叹重焉。斌兄陟，早以文学识度著名于时，善属文，攻草隶书。出入清显，践历崇贵，自以门地才华，坐取卿相，而接物简傲，未尝与人欵曲。衣服车马，犹尚奢侈。侍儿阉竖，左右常数十人，或隐几搘颐，竟日懒为一言。其于馔羞，犹为精洁，仍以鸟羽择米，每食毕，视厨中所委弃，不啻万钱之直。若宴于公卿，虽水陆具陈，曾不下筯。每令侍婢主尺牍，往来覆章，未尝自札，受意而已，词旨重轻，正合陟意。而书体遒利，皆有楷法，陟唯署名。尝自谓所书陟字，如五朵云，当时人多倣效，谓之郇公五云体。尝以五彩纸为缄题，其侈纵自奉，皆此类也。然家法整肃，其子允，课习经史，日加诲励，夜分犹使人视之。若允习读不辍，旦夕问安，颜色必悦。若稍怠惰，即遽使人止之，令立于堂下，或弥旬不与语。陟虽家僮数千人，应门宾客，必遣允为之，寒暑未尝辍也，颇为当时称之。然陟竟以简倨恃才，常为持权者所忌。《酉阳杂俎》续集三。又，《广记》二三七引。

2. []{#唐轶十三-韦斌-2}
见李泌[6](#唐轶十五-李泌-6)。

## 吉　温

1. []{#唐轶十三-吉温-1}
吉温联按大狱，倚法附邪，以出入人命者凡十余年。性巧诋，忍而不忌，失意眉睫者，必引而陷之；其欲胶固之，虽王公大人，立可亲也。初，萧炅以赃下狱，温深竟其罪。后为万年县丞，炅拜京兆尹。温见炅于高力士第，乃与之相结，为胶漆之交，引为法曹，而荐于林甫。温之进也，反以炅力。《唐历》（《通鉴考异》一三）。

2. []{#唐轶十三-吉温-2}
见罗希奭[1](#唐轶十三-罗希奭-1)。

## 罗希奭

1. []{#唐轶十三-罗希奭-1}
天宝中，宰相任人，不专清白，朝为清介，暮易其守，顺情希旨，纲维稍紊。御史罗希奭猜毒，吉温颇苛细，时称「罗钳」「吉网」，望风气慑。《封氏闻见记》三。

## 郗　昂

1. []{#唐轶十三-郗昂-1}
郗昂与韦陟友善，因话国朝宰相。陟曰：「谁最无德？」昂误对曰：「韦安石也。」已而惊走出，逢吉温于街中，温问「何此？」苍遑答曰：「适与韦尚书话，国朝宰相最无德者，本欲言吉顼，误云韦安石。」既而又失言。复鞭马而走，抵房相之第。琯执手慰问之，复以房融为对。昂有时称，忽一日触犯三人，举朝嗟叹，惟韦陟遂与之绝。《国史补》上。又《广记》二四二引。

2. []{#唐轶十三-郗昂-2}
郗昂性捷直，源乾曜尝戏之曰：「谢安云『郗生可谓入幕之宾矣』，岂非远祖否？」郗曰：「犹胜以氏为秃发。若不遇后魏道武，称曰同源，赐之源氏，岂可列《姓苑》乎？」源遂屈。后与杜黄裳同学于嵩阳，二人同中第。郗以安禄山伪官贬歙县尉，黄裳入相后，除中书舍人。《唐语林》五。

## 达奚珣

1. []{#唐轶十三-达奚珣-1}
见杨国忠[10](#唐轶十三-杨国忠-10)。

## 卢　绚

1. []{#唐轶十三-卢绚-1}
见李林甫[15](#唐轶十三-李林甫-15)。

## 张齐丘

1. []{#唐轶十三-张齐丘-1}
齐丘贵后，恩敕令与一子奉御官，齐丘奏云：「两姪早孤，愿与姪。」帝嘉之，令别与两姪六品已下官，齐丘之子仍与东宫衞佐，年始十岁。《定命录》（《广记》一四七）。

2. []{#唐轶十三-张齐丘-2}
张镒相公先君齐丘，酷信释氏，每旦更新衣，执经于像前念《金刚经》十五遍，积数十年不懈。《酉阳杂俎》续集七。又《广记》一〇五引。《南部新书》庚。

## 鲜于仲通

1. []{#唐轶十三-鲜于仲通-1}
云南有万人冢者，鲜于仲通、李宓等覆军之地。《南部新书》己。

2. []{#唐轶十三-鲜于仲通-2}
鲜于仲通兄弟，阆州新井县人，崛起俱登将坛。望气者以其祖先坟上有异气，降敕堑断之。《北梦琐言》一二。

## 鲜于叔明

1. []{#唐轶十三-鲜于叔明-1}
剑南东川节度鲜于叔明好食臭虫，时人谓之「蟠虫」。每散，令人采拾，得三五升，即浮之微热水中，以抽〔泄〕其气尽，以酥及五味熬之，卷饼而啖，云其味实佳。《干子》（《广记》二〇一）。又张本《说郛》一八《负暄杂录》引。

## 卢　奂

1. []{#唐轶十三-卢奂-1}
见卢怀慎[7](#唐轶十一-卢怀慎-7)。

2. []{#唐轶十三-卢奂-2}
卢奂为陕州刺史，严毅之声闻于关内。玄宗幸京师，次陕城顿，知奂有神政，御笔赞于厅事曰：「专城之重，分陕之雄。仁虽惠爱，性实谦冲。亦既利物，存乎匪躬。斯为国宝，不队家风。」寻除兵部侍郎。陕州之民多有淫祀者，州之士民相语曰：「不须赛神明，不必求巫祝。尔莫犯卢公，立便有祸福。」《开元天宝遗事》上。

3. []{#唐轶十三-卢奂-3}
卢奂累任大郡，皆显治声，所至之处，畏如神明。或有无良恶迹之人，必行严断，仍以所犯之罪，刻石立本人门首，再犯处于极刑。民间畏惧，绝无犯法者。明皇知其能官，赐中金五千两，玺诏褒谕焉。故民间呼其石为「记恶碑」。《开元天宝遗事》上。

## 许诫言

1. []{#唐轶十三-许诫言-1}
许诫言为瑯邪太守，有囚缢死狱中，乃执去年修狱典鞭之。修狱典曰：「小人主修狱耳。如墙垣不固，狴牢破坏，贼自中出，犹以修治日月久，可矜免。况囚自缢而终，修狱典何罪？」诫言犹怒曰：「汝胥吏，举动自合笞。又何诉！」《纪闻》（《广记》四九四）。

## 李　稹

1. []{#唐轶十三-李稹-1}
李稹，酒泉公义琰姪孙，门户第一，而有清名。常以爵位不如族望。官至司封郎中、怀州刺史，与人书札，唯称「陇西李稹」而不衔。《国史补》上。又《广记》一八四引。

## 王守和

1. []{#唐轶十三-王守和-1}
见唐玄宗[213](#唐轶二-唐玄宗-213)。

## 熊　曜

1. []{#唐轶十三-熊曜-1}
熊曜为临清尉，以干蛊闻。平原太守宋浑被人告，经采访使论，使司差官领告事人就郡按之。行至临清，曜欲解其事，乃令曹官请假而权判司法。及告事人至，置之县狱。曜就加抚慰，供其酒馔。夜深屏人与语，告以情事，欲令逃匿。其人初致前却，见曜有必取之色，虑不免，遂许之。曜令狱卒与脱锁，厚资给送出城，并狱卒亦令逃窜。天明，吏白失囚，曜驰赴郡，具陈「权判司法，邂逅失囚」。太守李憕不之罪也，为申采访。奉帖牒，但令切加捕访而已。既失告者，浑竟得无事。《封氏闻见记》九。

## 元德秀

1. []{#唐轶十三-元德秀-1}
元德秀贫时，其兄早亡，有遗孤朞月，其嫂又丧，无乳哺之。德秀昼夜哀号，抱其子即以己乳含之，涉旬而有汁，遂长大。德秀官鲁山令，有清政，化惠于一邑，阖境歌之。《南部新书》癸。《国史补》上。《唐语林》一。《续世说》一。

2. []{#唐轶十三-元德秀-2}
见唐玄宗[179](#唐轶二-唐玄宗-179)。

3. []{#唐轶十三-元德秀-3}
元德秀退居安陆，去家数十里。值大雨，水涨，七日不通，饿死空屋。卢载为诔曰：「谁为府君，犬必啖肉；谁为府僚，马必食粟。使我元公，馁死空谷。」《芝田录》（《类说》一一、张本《说郛》七四）。

4. []{#唐轶十三-元德秀-4}
见颜真卿[16](#唐轶十八-颜真卿-16)。

## 张　彖

1. []{#唐轶十三-张彖-1}
杨国忠权倾天下，四方之士，争诣其门。进士张彖者，陕州人也，力学有大名，志气高大，未尝低折于人。人有劝彖令修谒国忠，可图显荣，彖曰：「尔辈以谓杨公之势，倚靠如太山，以吾所见，乃冰山也。或皎日大明之际，则此山当误人尔。」后果如其言，时人美张生见几。后年，张生及第，释褐授华阴尉。时县令、太守，俱非其人，多行不法。张生有吏道，勤于政事，每申举一事，则太守、令尹抑而不从。张生曰：「大丈夫有凌霄盖世之志，而拘于下位，若立身于矮屋中，使人抬头不得。」遂拂衣长往，归遯于嵩山。《开元天宝遗事》上。

## 刘　洪

1. []{#唐轶十三-刘洪-1}
羽林将刘洪喜骑射，常对御，使人于风中掷鹅毛，洪连箭射之，无有不中。帝赏叹厚赐焉。《开元天宝遗事》下。《唐语林》五。

## 周　皓

1. []{#唐轶十三-周皓-1}
薛平司徒尝送太仆卿周皓，上诸色人吏中，末有一老人，八十余，著绯。皓独问：「君属此司多少时？」老人言：「某本艺正伤折。天宝初，高将军郎君被人打，下颔骨脱，某为正之，高将军赏钱千万，兼特奏绯。」皓因颔遣之，唯薛觉皓颜色不足。伺客散，独留，从容谓周曰：「向卿问著绯老吏，似觉卿不悦，何也？」皓惊曰：「公用心如此精也。」乃去仆，邀薛宿，曰：「此事长，可缓言之。某少年常结豪族为花柳之游，竟蓄亡命，访城中名姬，如蝇袭膻，无不获者。时靖恭坊有姬，字夜来，稚齿巧笑，歌舞绝伦，贵公子破产迎之。予时与数辈富于财，更擅之。会一日，其母白皓曰：『某日夜来生日，岂可寂寞乎？』皓与往还，竞求珍货，合钱数十万，会饮其家。乐工贺怀智、纪孩孩，皆一时绝手。扃方合，忽觉击门声，皓不许开。良久，折关而入，有少年紫裘，骑从数十，大诟其母。母与夜来泣拜，诸客将散。皓时血气方刚，且恃扛鼎，顾从者敌，因前让其怙势，攘臂殴之，踣于拳下，遂突出。时都亭驿有魏贞，有心义，好养私客，皓以情投之，贞乃藏于妻女间。时有司追捉急切，贞恐踪露，乃夜办装具，腰白金数挺，谓皓曰：『汴州周简老，义士也。复与郎君当家，今可依之，且宜谦恭不怠。』周简老，盖大侠之流，见魏贞书，甚喜，皓因拜之为叔，遂言状。简老命居一船中，戒无妄出，供与极厚。居岁余，忽听船上哭泣声，皓潜窥之，见一少妇，缟素甚美，与简老相慰。其夕，简老忽至皓处，问：『君婚未？某有表妹，嫁与甲，甲卒，无子，今无所归，可事君子。』皓拜谢之，即夕其表妹归皓。有女二人，男一人，犹在舟中。简老忽语皓：『事已息，君貌寝，必无人识者，可游江淮。』乃赠百余千。皓号哭而别，简老寻卒。皓官已达，简老表妹尚在，儿娶女嫁，将四十余年，人无所知者。适被老吏言之，不觉自愧。不知君子察人之微也。」有人亲见薛司徒说之也。《酉阳杂俎》前集一二。又《广记》二七三引。

## 裴士淹

1. []{#唐轶十三-裴士淹-1}
开元末，裴士淹为郎官，奉使幽冀回，至汾州众香寺，得白牡丹一窠，植于长安私第。天宝中，为都下奇赏。当时名公，有《裴给事宅看牡丹》诗，诗寻访未获。一本有诗云：「长安年少惜春残，争认慈恩紫牡丹。别有玉盘乘露冷，无人起就月中看。」太常博士张乘尝见裴通祭酒说。又房相有言，牡丹之会，琯不预焉。《酉阳杂俎》前集一九。又《广记》四〇九引。参看裴潾1。

2. []{#唐轶十三-裴士淹-2}
见唐玄宗[107](#唐轶二-唐玄宗-107)。

## 张介然

1. []{#唐轶十三-张介然-1}
张介然天宝中为衞尉卿，因入奏曰：「臣今三品，合列棨戟。若列于帝城，乡里不知。臣河东人也，请列戟于故乡。」上曰：「所给可列故乡，京城伫当别赐。」本乡列戟，介然始也。《南部新书》甲。

## 卢　奕

1. []{#唐轶十三-卢奕-1}
禄山之难，御史中丞卢奕留司东都。禄山反，未至间，奕遣家属入京，誓以守死。贼至，奕朝服持印坐厅事以见贼徒，谓曰：「为人臣，识忠与顺耳，使不为逆节，死无恨焉。」贼徒皆怆然改容，遂遇害。《大唐新语》五。

## 权　臯

1. []{#唐轶十三-权臯-1}
权臯为范阳节度掌书记，禄山男庆和承恩尚主，臯在京亲礼会毕归本道，知禄山有异谋，出路托疾诈死。家人载丧以归封丘，仅达而关东鼎沸。臯微服变姓名至临淮，于驿家佣赁，欲数知北方动静故也。寻过江。上京复，肃宗发诏褒美，拜起居郎，辞疾不赴。臯以崎岖丧乱，脱身虎口，遂无宦情，在江外七年卒。《封氏闻见记》九。

## 赵　骅

1. []{#唐轶十三-赵骅-1}
见萧颖士[2](#唐轶十四-萧颖士-2)。

2. []{#唐轶十三-赵骅-2}
赵骅因胁于贼中，见一妇人，问之，即江西廉察韦环之族女也。夫为畿官，以不往贼军遇害，韦氏没入为婢。骅哀其冤抑，以钱赎之，俾其妻致之别院，而骅竟不见焉。明年，收复东都，骅以家财赡给，而求其亲属归之，议者咸重焉。《谭宾录》（《广记》一六七）。《南部新书》丁。

## 贺兰进明

1. []{#唐轶十三-贺兰进明-1}
贺兰进明之初守北海也，城卑不完，储积于外，寇又将至，惧资其用，进明遂焚之。适有寺人至北海，求货于进明，不获，归，以损军用闻于上，遂诏罢郡守。属延王玢从上不及，遗中使访之，而加刑焉。会进明赴蜀，遇使，访于路，曰：「王罪不宜及刑，愿少留于路。」使者感而受约。既至蜀，进明言于上曰：「延王，陛下之爱子也，无兵权以变其心，无郡国以骄其志，间道于豺狼，乃责其不以时至，陛下罪之，人复何望！臣恐汉武望思之筑，将见于圣朝矣！」因遽驰使赦之；谓进明曰：「俾父子如初，卿之力也！」遂遣进明往灵武，道遇延王，进明驰马，亦慰之。王望之，降车稽首而去。肃宗谓之曰：「卿解平原之围，阻贼寇之军，而不以谗口介意，复全我兄弟，乃社稷之臣。」因授御史大夫。《明皇杂录》（《通鉴考异》一五）。

2. []{#唐轶十三-贺兰进明-2}
见颜真卿[5](#唐轶十八-颜真卿-5)。

3. []{#唐轶十三-贺兰进明-3}
见张巡[3](#唐轶十四-张巡-3)。

## 柳　芳

1. []{#唐轶十三-柳芳-1}
柳芳尝应进士举，累岁不及第。诣朝士宴，坐客八九人皆朱绂，亦有畿赤官。芳最居坐末，又衣服麤故，客咸轻焉。有善相者，众情属之，独谓芳曰：「柳子合无兄弟姊妹，无庄田资产，孑然一身，羁旅辛苦甚多。后二年当及第，后禄位不歇。一座之客，寿命官禄皆不如君。」诸客都不之信。后二年果及第，历校书郎、畿尉丞。游索于梁、宋间，遇太常博士有阙，工部侍郎韦述知其才，通明谱第，又识古今仪注，遂举之于宰辅。恩敕除太常博士。时同座客亡者已六七人矣。《定命录》（《广记》二二二）。

2. []{#唐轶十三-柳芳-2}
有李幼奇者，开元中以艺干柳芳，尝对芳念百韵诗，芳已暗记，便题之于壁，不差一字，谓幼奇曰：「此吾之诗也。」幼奇大惊异之，有不平色。久之，徐曰：「聊相戏，此君所念诗也。」因请幼奇更诵所著文章，皆一遍便能写录。《尚书故实》。又《广记》一七四引。《唐语林》三。

3. []{#唐轶十三-柳芳-3}
柳芳与韦述友善，俱为史官。述卒后，所著书有未毕者，多芳与续之成轴也。《国史补》上。又《广记》二三五引。《南部新书》戊。《唐语林》二。

4. []{#唐轶十三-柳芳-4}
柳芳上元中为史臣，得罪窜逐黔中。时高力士亦徙巫州，因相遇，为芳言禁中事，芳因论次其事，号曰《问高力士》。后著《唐历》，此书不复出。《南部新书》辛。《次柳氏旧闻序》。

## 刘　迅

1. []{#唐轶十三-刘迅-1}
刘迅著六说，以探圣人之旨。唯《说易》不成，行于代者五篇而已。识者伏其精峻。《国史补》上。

## 丘　为

1. []{#唐轶十三-丘为-1}
丘为致仕还乡，特给禄俸之半。既丁母丧，州郡疑所给，请于观察使韩滉，滉以为授官致仕本不理务，特令给禄，以恩养老臣，不可以在丧为异。命仍旧给之。唯春秋二时羊酒之直则不给。虽程式无文，见称折衷。《谭宾录》（《广记》四九五）。《南部新书》庚。《广诗纪事》一七。

2. []{#唐轶十三-丘为-2}
丘为庶子以常侍致仕归江东，县令诣之，必候门磬折而俟，授坐必拜。本乡里胥在阶下立，丘不敢坐，令命之坐，仍令执櫈以授之。时年八十，将过县门，必降乘而趋。乡里美之。《说苑》（《广卓异记》一二）。《唐诗纪事》一七。

## 高　适

1. []{#唐轶十三-高适-1}
白岑尝遇异人传发背方，其验十全，岑卖弄以求利。后为淮南小将，节度使高适胁取其方，然终不甚效。岑至九江，为虎所食，驿吏收其囊中，乃得真本。太原王升之写以传布。《国史补》上。又《广记》二一九引。参看邓景山1。

2. []{#唐轶十三-高适-2}
高适任广陵长史，尝谓人曰：「近梦于大厅上，见叠累棺木，从地至屋脊，又见旁有一棺，极为宽大，身入其中，四面不满。不知此梦如何？」其后累历诸任，改为詹事。亦宽慢之官矣。《定命录》（《广记》二七七）。

3. []{#唐轶十三-高适-3}
见李林甫[34](#唐轶十三-李林甫-34)。

## 王　维

1. []{#唐轶十三-王维-1}
王维右丞，年未弱冠，文章得名。性闲音律，妙能琵琶。游历诸贵之间，尤为岐王之所眷重。时进士张九皐声称籍甚，客有出入公主之门者，为其地，公主以词牒京兆试官，令以九皐为解头。维方将应举，言于岐王，仍求庇借。岐王曰：「贵主之强，不可力争，吾为子画焉。子之旧诗清越者可录十篇，琵琶新声之怨切者可度一曲，后五日至吾。」维即依命，如期而至。岐王谓曰：「子以文士请谒贵主，何门可见哉！子能如吾之教乎？」维曰：「谨奉命。」岐王乃出锦绣衣服，鲜华奇异，遣维衣之，仍令赍琵琶，同至公主之第。岐王入曰：「承贵主出内，故携酒乐奉醼。」即令张筵，诸伶旅进。维妙年洁白，风姿都美，立于行。公主顾之，谓岐王曰：「斯何人哉？」答曰：「知音者也。」即令独奉新曲，声调哀切，满坐动容。公主自询曰：「此曲何名？」维起曰：「号《郁轮袍》。」公主大奇之。岐王因曰：「此生非止音律，至于词学，无出其右。」公主尤异之，则曰：「子有所为文乎？」维则出献怀中诗卷呈公主。公主既读，惊骇曰：「此皆儿所诵习，常谓古人佳作，乃子之为乎？」因令更衣，升之客右。维风流蕴藉，语言谐戏，大为诸贵之钦瞩。岐王因曰：「若令京兆府今年得此生为解头，诚为国华矣。」公主乃曰：「何不遣其应举。」岐王曰：「此生不得首荐，义不就试。然已承贵主论托张九臯矣。」公主笑曰：「何预儿事？本为他人所托。」顾谓维曰：「子诚取，当为子力致焉。」维起谦谢。公主则召试官至第，遣宫婢传教。维遂作解头，而一举登第矣。及为太乐丞，为伶人舞《黄师子》，坐出官。《黄师子》者，非一人不舞也。天宝末，禄山初陷西京，维及郑虔、张通等皆处贼庭。洎尅复，俱囚于宣杨里杨国忠旧宅。崔圆因召于私第，令画数壁。当时皆以圆勋贵无二，望其救解，故运思精巧，颇绝其能。后由此事，皆从宽典，至于贬黜，亦获善地。今崇义里窦丞相易直私第，即圆旧宅也，画尚在焉。维累为给事中，禄山授以伪官。及贼平，兄为北都副留守，请以己官爵赎之，由是免死。累为尚书右丞。于蓝田置别业，留心释典焉。《集异记》（《广记》一七九）。《集异记》二。《明皇杂录》下。　案：今本《集异记》无「及为太乐丞」以下文字。

2. []{#唐轶十三-王维-2}
见李宪[4](#唐轶四-李宪-4)。

3. []{#唐轶十三-王维-3}
王维为大乐丞，被人嗾令舞《黄狮子》，坐是出官。《黄狮子》者，非天子不舞也，后辈慎之。《唐语林》五。

4. []{#唐轶十三-王维-4}
长安菩萨寺僧弘道，天宝末，见王右丞为贼所囚于经藏院，与左丞裴迪密往还。裴说：贼会宴于太极西内。王闻之泣下，为诗二绝，书经卷麻纸之后。弘道藏之，相传数世。其词云：「万户伤心生野烟，百官何日更朝天？秋槐叶落空宫里，凝碧池头奏管弦。」又云：「安得舍尘网，拂衣辞世喧，翛然策藜杖，归向桃花源。」《唐语林》二。参见安禄山[37](#唐轶十四-安禄山-37)。

5. []{#唐轶十三-王维-5}
王维居辋川，宅宇既广，山林亦远，而性好温洁，地不容浮尘。日有十数扫饰者，使两童专掌缚帚，而有时不给。《洛都要记》（《云仙杂记》八）。

6. []{#唐轶十三-王维-6}
王维辋川林下坐，用雷门四老石，灯灭，则石中钻火。《事略》（《云仙杂记》五）。

7. []{#唐轶十三-王维-7}
王维好释氏，故字摩诘。立性高致，得宋之问辋川别业，山水胜绝，今清源寺是也。维有诗名，然好取人文章嘉句。「行到水穷处，坐看云起时」，《英华集》中诗也。「漠漠水田飞白鹭，阴阴夏木啭黄鹂」，李嘉祐诗也。《国史补》上。又《广记》一九八引。《唐语林》二。

8. []{#唐轶十三-王维-8}
见孟浩然[2](#唐轶十二-孟浩然-2)、[4](#唐轶十二-孟浩然-4)。
9. []{#唐轶十三-王维-9}
见孟浩然[2](#唐轶十二-孟浩然-2)、[4](#唐轶十二-孟浩然-4)。

10. []{#唐轶十三-王维-10}
王河南维，或有人报云：「公除右辖。」王曰：「吾居此官，虑被人呼为『不解作诗王右丞』。」《大唐传载》。《唐语林》五。

11. []{#唐轶十三-王维-11}
王维，字摩诘，官至尚书右丞，家于蓝田辋川。兄弟并以科名文学冠绝当时，故时称「朝廷左相笔，天下右丞诗」也。其画山水松石，踪似吴生，而风致标格特出。今京都千福寺西塔院有掩障一合，画青枫树一图。又尝写诗人襄阳孟浩然《马上吟诗图》，见传于世。复画《辋川图》，山谷郁郁盘盘，云水飞动，意出尘外，怪生笔端。尝自题诗云：「当世谬词客，前身应画师。」其自负也如此。慈恩寺东院与毕庶子、郑广文各画一小壁，时号三绝。故庾右丞宅有壁画山水兼题记，亦当时之妙。山水松石，并居妙上品。《唐朝名画录》。《广记》二一一引作《唐画断》。

12. []{#唐轶十三-王维-12}
王维，字摩诘，太原人。年十九，进士擢第。与弟并以词学知名。官至尚书右丞。有高致，信佛理。蓝田南置别业，以水木琴书自娱。工画山水，体涉今古。人家所蓄，多是右丞指挥工人布色，原野簇成远树，过于朴拙，复务细巧，翻更失真。清源寺壁上画辋川，笔力雄壮。常自制诗曰：「当世谬词客，前身应画师。不能舍余习，偶被时人知。」诚哉是言也。余曾见破墨山水，笔迹劲爽。《历代名画记》一〇。《图书见闻志》五。

13. []{#唐轶十三-王维-13}
书画之妙，当以神会，难可以形器求也。世之观画者，多能指摘其间形象位置、彩色瑕疵而已，至于奥理冥造者，罕见其人。如彦远《画评》，言王维画物多不问四时，如画花往往以桃、杏、芙蓉、莲花同画一景。予家所藏摩诘画《袁安卧雪图》，有雪中芭蕉，此乃得心应手，意到便成，故造理入神，迥得天意，此难可与俗人论也。《梦溪笔谈》一七。

14. []{#唐轶十三-王维-14}
王仲至阅吾家画，最爱王维画《黄梅出山图》。盖其所图黄梅、曹溪二人，气韵神检皆如其为人。读二人事迹，还观所画，可以想见其人。《梦溪笔谈》一七。

15. []{#唐轶十三-王维-15}
自唐末无赖男子以劄刺相高，或铺《辋川图》一本，或砌白乐天、罗隐二人诗百首，至有以平生所历郡县，饮酒蒱博之事，所交妇人姓名、齿、行第、坊巷、形貌之详一一标表者，时人号为「针史」。《清异录》下。

16. []{#唐轶十三-王维-16}
王维为岐王画一大石，信笔涂抹，自有天然之致。王宝之，时罘罳间独坐注视，作山中想，悠然有余趣。数年之后，益有精彩。一旦，大风雨中雷电俱作，忽拔石去，屋宇俱坏，不知所以。后见空轴，乃知画石飞去耳。宪宗朝，高丽遣使言：「几年月日，大风雨中，神嵩山上飞一奇石，下有王维字印，知为中国之物，王不敢留，遣使奉献。」上命群臣以维手迹较之，无毫发差谬。上始知维画神妙，徧索海内，藏之宫中，地上俱洒鸡狗血压之，恐飞去也。《丹青记》（《瑯嬛记》中）。

17. []{#唐轶十三-王维-17}
王维画品妙绝，于山水平远尤工。今昭国坊庾敬休屋壁有之。人有画奏乐图，维孰视而笑。或问其故，维曰：「此是《霓裳羽衣曲》第三叠第一拍。」好事者集乐工验之，一无差谬。《国史补》上。又《广记》二一一引。《图书见闻志》五。《唐语林》五。　案：《梦溪笔谈》一七、《学林》五有考辨之文。

18. []{#唐轶十三-王维-18}
见韩干[2](#唐轶十四-韩干-2)。

19. []{#唐轶十三-王维-19}
王维以黄磁斗贮兰蕙，养以绮石，累年弥盛。《汗漫录》（《云仙杂记》三）。

20. []{#唐轶十三-王维-20}
唐宰相王好与人作碑志。有送润毫者，误扣右丞王维门，维曰：「大作家在那边。」《卢氏杂说》（《广记》二五五、《海录碎事》二一）。《唐语林》五。　案：王，《广记》原作「王玙」，据《唐语林》、《海录碎事》改。

# 唐人轶事汇编卷十四

## 李　白（附子伯禽）

1. []{#唐轶十四-李白-1}
磨针溪，在〔眉州〕象耳山下。世传李太白读书山中，未成，弃去，过是溪逢老媪方磨铁杵，问之，曰：「欲作针。」太白感其意，还卒业。妪自言武姓。今溪傍有武氏岩。《方舆胜览》五三。《锦绣万花谷》续集一一。

2. []{#唐轶十四-李白-2}
李太白少时，梦所用之笔头上生花，后天才赡逸，名闻天下。《开元天宝遗事》下。《云仙杂记》一〇。《唐才子传》二。

3. []{#唐轶十四-李白-3}
白前后三拟词选，不如意，悉焚之。唯留《恨》、《别》赋。《酉阳杂俎》前集一二。

4. []{#唐轶十四-李白-4}
东蜀杨天惠《彰明逸事》云：元符二年春正月，天惠补令于此，窃从学士大夫求问逸事。闻唐李太白本邑人，微时募县小吏，入令卧内，尝驱牛经堂下，令妻怒，将加诘责。太白亟以诗谢云：「素面倚栏钩，娇声出外头。若非是织女，何必问牵牛。」令惊异，不问。稍亲，招引侍硏席。令一日赋山火诗，思轧不属，太白从傍缀其下句。令诗云：「野火烧山去，人归火不归。」太白继云：「焰随红日去，烟逐暮云飞。」令慙止。顷之，从令观涨，有女子溺死江上，令复苦吟，太白辄应声继之。令诗云：「二八谁家女，漂来倚岸芦。鸟窥眉上翠，鱼弄口傍珠。」太白继云：「绿鬓随波散，红颜逐浪无。因何逢伍相，应是想秋胡。」令不悦。太白恐，弃去，隐居戴天大匡山，往来旁郡，依潼江赵征君蕤。蕤亦节士，任侠有气，善为纵横学，著书号《长短经》。太白从学岁余，去游成都，赋《春感》诗云：「茫茫南与北，道直事难谐。榆荚钱生树，杨花玉糁街。尘萦游子面，蝶弄美人钗。却忆青山上，云门掩竹斋。」益州刺史苏颋见而奇之。时太白齿方少，英气溢发，诸为诗文甚多，微类《宫中行乐词》体。今邑人所藏百篇，大抵皆格律也，虽颇体弱，然短羽褵褷，已有雏凤态。淳化中，县令杨遂为之引，谓为少作是也。遂，江南人，自名能诗，累谪为令云。始太白与杜甫相遇梁宋间，结交欢甚，久乃去，客居鲁徂徕山。甫从严武成都，太白益流落不能归，故甫诗又云：「匡山读书处，头白好归来。」然学者多疑太白为山东人，又以匡山为匡庐，皆非也。今大匡山犹有读书台，而清廉乡故居，遗地尚在，废为寺，名陇西院，有唐梓州刺史碑，失其名。及绵州刺史高祝记。太白有子曰伯禽，女平阳，皆生太白去蜀后。有妹月圆，前嫁邑子，留不去，以故葬邑下，墓今在陇西院旁百步外。或传院乃其所舍云。《唐诗纪事》一八。

5. []{#唐轶十四-李白-5}
李白，山东人，父任城尉，因家焉。少与鲁人诸生隐徂徕山，号竹溪六逸。天宝中，游会稽，与吴筠隐剡中。筠征赴阙，荐之于朝，与筠俱待诏翰林。俗称蜀人，非也。今任城令厅石记，白之词也，尚在焉。《南部新书》甲。《唐诗纪事》一八。

6. []{#唐轶十四-李白-6}
初，白自幼好酒，于兖州习业，平居多饮。又于任城县搆酒楼，日与同志荒宴其上，少有醒时。邑人皆以白重名，望其重而加敬焉。《本事诗》（《广记》二〇一引）。

7. []{#唐轶十四-李白-7}
李白开元中谒宰相，封一板，上题曰：「海上钓鼇客李白。」宰相问曰：「先生临沧海，钓巨鼇，以何物为钩线？」白曰：「风波逸其情，乾坤纵其志。以虹蜺为线，明月为钩。」又曰：「何物为饵？」白曰：「以天下无义气丈夫为饵。」宰相竦然。《唐语林》五。《侯鲭录》六。　案：自称钓鳌客，又见王严光[1](#唐轶十四-王严光-1)、张祜[9](#唐轶二十一-张祜-9)。

8. []{#唐轶十四-李白-8}
李太白始自西蜀至京，名未甚振，因以所业贽谒贺知章。知章览《蜀道难》一篇，扬眉谓之曰：「公非人世之人，可不是太白星精耶？」《唐摭言》七。

9. []{#唐轶十四-李白-9}
李太白初自蜀至京师，舍于逆旅。贺监知章闻其名，首访之。既奇其姿，复请所为文。出《蜀道难》以示之。读未竟，称叹者数四，号为谪仙，解金龟换酒，与倾尽醉，期不间日，由是称誉光赫。贺又见其《乌栖曲》，叹赏苦吟曰：「此诗可以泣鬼神矣。」故杜子美赠诗及焉。曲曰：「姑苏台上乌栖时，吴王宫里醉西施。吴歌楚舞欢未毕，西山欲衔半边日。金壶丁丁漏水多，起看秋月堕江波。东方渐高奈乐何。」或言是《乌夜啼》二篇，未知孰是，故两录之。《乌夜啼》曰：「黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭向人问故夫，欲说辽西泪如雨。」白才逸气高，与陈拾遗齐名，先后合德。其论诗云：「梁陈以来，艳薄斯极，沈休文又尚以声律，将复古道，非我而谁与！」故陈、李二集，律诗殊少。尝言：兴寄深微，五言不如四言，七言又其靡也，况使束于声调俳优哉！故戏杜曰：「饭颗山头逢杜甫，头戴笠子日卓午。借问别来太瘦生，总为从前作诗苦。」盖讥其拘束也。玄宗闻之，召入翰林。以其才藻绝人，器识兼茂，欲以上位处之，故未命以官。尝因宫人行乐，谓高力士曰：「对此良辰美景，岂可独以声伎为娱，倘时得逸才词人吟咏，可以夸耀于后。」遂命召白。时宁王邀白饮酒，已醉；既至，拜舞颓然。上知其薄声律，谓非所长，命为《宫中行乐》五言律诗十首。白顿首曰：「宁王赐臣酒，今已醉。倘陛下赐臣无畏，始可尽臣薄技。」上曰：「可。」即遣二内臣掖扶之，命硏墨濡笔以授之，又令二人张朱丝栏于其前。白取笔抒思，略不停缀，十篇立就，更无加点。笔迹遒利，凤跱龙拏。律度对属，无不精绝。其首篇曰：「柳色黄金嫩，梨花白雪香。玉楼巢翡翠，金殿宿鸳鸯。选妓随雕辇，征歌出洞房。宫中谁第一，飞燕在昭阳。」文不尽录。常出入宫中，恩礼殊厚。竟以疏纵乞归。上亦以非廊庙器，优诏罢遣之。后以不羁，流落江外；又以永王招礼，累谪于夜郎。及放还，卒于宣城。杜所赠二十韵，备叙其事。读其文，尽得其故迹。杜逢禄山之难，流离陇蜀，毕陈于诗，推见至隐，殆无遗事，故当时号为「诗史」。《本事诗·高逸》。又《广记》二〇一引。

10. []{#唐轶十四-李白-10}
李白天宝中召见金銮殿，元宗降辇步迎，如见园、绮。草和蕃书，笔不停缀，帝嘉之。七宝方丈，赐食于前，御手调羹。遂入翰林，专掌密命。《唐书》（《广卓异记》八）。《唐才子传》二。　案：此本于范传正《李公新墓碑》，又参见李阳冰《草堂集序》。

11. []{#唐轶十四-李白-11}
李白名播海内，玄宗于便殿召见，神气高朗，轩轩然若霞举，上不觉亡万乘之尊，因命纳履。白遂展足与高力士，曰：「去靴。」力士失势，遽为脱之。及出，上指白谓力士曰：「此人固穷相。」……及禄山反，制《胡无人》，言「太白入月敌可摧」。及禄山死，太白蚀月。众言李白唯戏杜考功「饭颗山头」之句。成式偶见李白《祠亭上宴别杜考功诗》，今录首尾曰：「我觉秋兴逸，谁言秋兴悲？山将落日去，水共晴空宜。」「烟归碧海夕，雁度青天时。相失各万里，茫然空尔思。」《酉阳杂俎》前集一二。《唐语林》二。

12. []{#唐轶十四-李白-12}
开元中，李翰林应诏草《白莲花开序》及《宫词》十首。时方大醉，中贵人以冷水沃之，稍醒，白于御前索笔一挥，文不加点。《唐摭言》一三。又《广记》一七四引。　案：据今人考辨，李白受召入宫在天宝初。

13. []{#唐轶十四-李白-13}
李白在翰林多沈饮。玄宗令撰乐词，醉不可待，以水沃之，白稍能动，索笔一挥十数章，文不加点。后对御，引足令高力士脱𫖇，上命小阉排出之。《国史补》上。

14. []{#唐轶十四-李白-14}
唐范传正作李白墓碑云：「明皇泛白莲池，公不在宴。皇情既洽，召公作序。时公已被酒于翰苑中，乃命高将军扶以登舟，优宠如是。」杜子美《八仙歌》云：「天子呼来不上船，自称臣是酒中仙。」盖谓此也。《能改斋漫录》五。

15. []{#唐轶十四-李白-15}
开元中，禁中初重木芍药，即今牡丹也。关元天宝花呼木芍药，本记云禁中为牡丹花。得四本红紫浅红通白者，上因移植于兴庆池东沉香亭前。会花方繁开，上乘月夜召太真妃以步辇从。诏特选梨园弟子中尤者，得乐十六色。李龟年以歌擅一时之名，手捧檀板，押众乐前欲歌之。上曰：「赏名花，对妃子，焉用旧乐词为？」遂命龟年持金花牋宣赐翰林学士李白，进《清平调》词三章。白欣承诏旨，犹苦宿酲未解，因援笔赋之。「云想衣裳花想容，春风拂晓露华浓。若非群玉山头见，会向瑶台月下逢。」「一枝红艳露凝香，云雨巫山枉断肠。借问汉宫谁得似，可怜飞燕倚新妆。」「名花倾国两相欢，长得君王带笑看。解释春风无限恨，沉香亭北倚阑干。」龟年遽以词进，上命梨园弟子约略调抚丝竹，遂促龟年以歌。太真妃持颇梨七宝杯，酌西凉州蒲萄酒，笑领意甚厚。上因调玉笛以倚曲，每曲遍将换，则迟其声以媚之。太真饮罢，饰绣巾重拜上意。龟年常话于五王，独忆以歌得自胜者无出于此，抑亦一时之极致耳。上自是顾李翰林尤异于他学士。会高力士终以脱乌皮六缝为深耻。异日太真妃重吟前词，力士戏曰：「始谓妃子怨李白深入骨髓，何拳拳如是？」太真妃因惊曰：「何翰林学士能辱人如斯？」力士曰：「以飞燕指妃子，是贱之甚矣。」太真颇深然之，上尝欲命李白官，卒为宫中所捍而止。《松窗杂录》。又《广记》二〇四引。《诗话总龟》前集三一。《唐诗纪事》一八。

16. []{#唐轶十四-李白-16}
李白于便殿对明皇撰诏诰，时十月大寒，笔冻莫能书字。帝𠡠宫嫔十人，侍于李白左右，令各执牙笔呵之，遂取而书其诏，其受圣眷如此。《开元天宝遗事》下。

17. []{#唐轶十四-李白-17}
明皇召诸学士宴于便殿，因酒酣顾谓李白曰：「我朝舆天后之朝何如？」白曰：「天后朝政出多门，国由奸幸，任人之道，如小儿市瓜，不择香味，惟拣肥大者；我朝任人如淘沙取金，剖石采玉，皆得其精粹者。」明皇笑曰：「学士过有所饰。」《开元天宝遗事》下。《唐语林》三。

18. []{#唐轶十四-李白-18}
宁王宫有乐妓宠姐者，美姿色，善讴唱。每宴外客，其诸妓女尽在目前，惟宠姐客莫能见。饮欲半酣，词客李太白恃醉戏曰：「白久闻王有宠姐善歌，今酒肴醉饱，群公宴倦，王何吝此女示于众。」王笑谓左右曰：「设七宝花障，召宠姐于障后歌之。」白起谢曰：「虽不许见面，闻其声亦幸矣。」《开元天宝遗事》下。

19. []{#唐轶十四-李白-19}
李白游慈恩寺，寺僧用水松牌刷以吴胶粉，捧乞新诗。白为题讫，僧献玄沙钵、绿英梅、檀香笔格、兰缣袴、紫琼霜。《海墨微言》（《云仙杂记》二）。

20. []{#唐轶十四-李白-20}
唐李白，字太白。离翰苑，适远游华山，过华阴，县宰方开门判案决事。太白乘醉跨驴入县内，宰不知，遂怒，命吏引来。太白至厅亦不言。宰曰：「尔是何人，安敢无礼？」太白曰：「乞供状。」宰命供，太白不书姓名，只云：「曾得龙巾拭唾，御手调羹，力士抹靴，贵妃捧砚。天子门前尚容吾走马，华阴县里不许我骑驴。」宰见大惊，起愧谢揖曰：「不知翰林至此，有失迎谒。」欲留，太白不顾，复跨驴而去。《青琐高议》后集二。《摭遗》（《类说》三四）。《唐才子传》二。

21. []{#唐轶十四-李白-21}
李白登华山落雁峰，曰：「此山最高，呼吸之气想通天帝座矣。恨不携谢朓惊人诗来，搔首问青天耳！」《搔首集》（《云仙杂记》一）。

22. []{#唐轶十四-李白-22}
见许宣平[1](#唐轶十-许宣平-1)。

23. []{#唐轶十四-李白-23}
乾元中，〔张〕谓以尚书郎出使夏口，沔州牧杜公觞于江城之南湖。谓命李白标之嘉名，白目为郎官湖云。《唐诗纪事》二五。原出李白《泛沔州城南郎官湖诗序》。

24. []{#唐轶十四-李白-24}
此山奇秀，高出云表，峰峦异状，其数有九，故号九子山焉。李白因游江汉，覩其山秀异，遂更号曰九华。《九华山录》（《御览》四六）。

25. []{#唐轶十四-李白-25}
李白翫月金陵城西孙楚酒楼，达曙歌吹，日晚，乘醉着紫绮裘、乌纱巾，与酒客数人棹歌秦淮，往石头访崔四侍郎。《海录碎事》五。　案：此据李白诗题。

26. []{#唐轶十四-李白-26}
世俗多言李太白在当涂采石，因醉泛舟于江，见月影俯而取之，遂溺死，故其地有捉月台。予按李阳冰作太白《草堂集序》云：「阳冰试弦歌于当涂，公疾亟，草稿万卷，手集未修，枕上授简，俾为序。」又李华作太白墓志，亦云：「赋《临终歌》而卒。」乃知俗传良不足信，盖与谓杜子美因食白酒牛炙而死者同也。《容斋随笔》三。

27. []{#唐轶十四-李白-27}
见魏颢[1](#唐轶十五-魏颢-1)。

28. []{#唐轶十四-李白-28}
李白坟在太平州采石镇民家菜圃中，游人亦多留诗。然州之南有青山，乃有正坟。或云太白平生爱谢家青山，葬其处，采石特空坟耳。世传太白过采石，酒狂捉月，窃意当时藁殡于此，至范侍郎为迁窆青山焉。《侯鲭录》六。

29. []{#唐轶十四-李白-29}
白尝有知鉴，客并州，识汾阳王郭子仪于行伍间，为脱其刑责而奖重之。及翰林坐永王之事，汾阳功成，请以官爵赎翰林，上许之，因而免诛。翰林之知人如此，汾阳之报德如彼。乐史《李翰林别集序》、又裴敬《翰林学士李公墓碑》（并见《李太白全集》附录）。《天中记》二二。

30. []{#唐轶十四-李白-30}
李白有天才俊逸之誉，每与人谈论，皆成句读，如春葩丽藻，粲于齿牙之下，时人号曰李白粲花之论。《开元天宝遗事》下。又《云仙杂记》一〇引。

31. []{#唐轶十四-李白-31}
李白为天才绝，白居易为人才绝，李贺为鬼才绝。《南部新书》丙。《海录碎事》一八。

32. []{#唐轶十四-李白-32}
见崔颢[2](#唐轶十二-崔颢-2)。

33. []{#唐轶十四-李白-33}
李白尝作《长相思》乐府一章，末曰：「不信妾肠断，归来看取明镜前。」其妇从旁观之曰：「君不闻武后诗乎：『不信比来常下泪，开箱验取石榴裙。』」太白爽然自失。此即所谓相门女也。具此才情，故当与寻真、腾空为侣，第不知娇女平阳，能继林下风否？《柳亭诗话》。

34. []{#唐轶十四-李白-34}
前史称严武为剑南节度使，放肆不法，李白为之作《蜀道难》。按孟棨所记，白初至京师，贺知章闻其名，首诣之，白出《蜀道难》，读未毕，称叹数四。时乃天宝初也，此时白已作蜀道难。严武为剑南，乃在至德以后肃宗时，年代甚远。盖小说所记，各得于一时见闻，本末不相知，率多舛误，皆此文之类。李白集中称「刺章仇兼琼」，与《唐书》所载不同，此《唐书》误也。《梦溪笔谈》四。　参看《苕溪渔隐丛话》前集五、《唐诗纪事》一八等。

35. []{#唐轶十四-李白-35}
唐人作诗，未有如杜甫，时白亦得差肩于甫。至其名章俊语，郁郁芊芊之气见于毫端者，固已逼人，是岂可与泥笔墨蹊径者争工拙哉？尝作行书，有「乘兴踏月，西入酒家，不觉人物两忘，身在世外」一帖，字画尤飘逸，乃知白不特以诗名也。今御府所藏五。《宣和书谱》九。

36. []{#唐轶十四-李白-36}
李白嗜酒不拘小节，然沉酣中所撰文章，未尝错误，而与不醉之人相对议事，皆不出太白所见，时人号为醉圣。《开元天宝遗事》下。《酒谱》（《类说》五九）。《海录碎事》六。

37. []{#唐轶十四-李白-37}
旧闻李太白好饮玉浮梁，不知其果何物。余得吴婢，使酿酒，因促其功，答曰：「尚未熟，但浮梁耳。」试取一盏至，则浮蛆酒脂也，乃悟太白所饮盖此耳。《清异录》下。

38. []{#唐轶十四-李白-38}
李白有马，名黄芝。《采兰杂志》（《瑯嬛记》）。

39. []{#唐轶十四-李白-39}
见许云封[1](#唐轶十四-许云封-1)。

40. []{#唐轶十四-李白-40}
贞元五年，李伯子伯禽充嘉兴监徐浦下场籴盐官。场界有蔡侍郎庙，伯禽因谒庙，顾见庙中神女数人，中有美丽者，因戏言曰：「娶妇得如此，足矣。」遂沥酒祝语之。……数日而卒。《通幽记》（《广记》三〇五）。　案：李伯，当即李白之误。

## 杜　甫

1. []{#唐轶十四-杜甫-1}
杜子美十余岁，梦人令采文于康水。觉而问人，此水在二十里外，乃往求之。见鹅冠童子，告曰：「汝本文星典吏，天使汝下谪，为唐世文章海。九云诰已降，可于豆珑下取。」甫依其言，果得一石，金字曰：「诗王本在陈芳国，九夜扪之麟篆熟，声振扶桑享天福。」后因佩入葱市，归而飞火满室。有声曰：「邂逅秽吾，令汝文而不贵。」《文览》（《云仙杂记》一）。

2. []{#唐轶十四-杜甫-2}
见李白[9](#唐轶十四-李白-9)。

3. []{#唐轶十四-杜甫-3}
杜子美旧居在秦州东柯谷，今为寺，山下有大木，至今呼为「子美树」。《研北杂志》下。

4. []{#唐轶十四-杜甫-4}
杜工部在蜀，醉后登严武之床，厉声问武曰：「公是严挺之子否？」武色变。甫复曰：「仆乃杜审言儿。」于是少解。《唐摭言》一二。又《广记》二六五引。

5. []{#唐轶十四-杜甫-5}
见严武[1](#唐轶十五-严武-1)。

6. []{#唐轶十四-杜甫-6}
杜甫在成都，剑南节度使裴冕为卜西郭浣花溪作草堂居焉。或以为严武，非也。《古今事文类聚》续集六。

7. []{#唐轶十四-杜甫-7}
杜甫在蜀日，以七金买黄儿米半篮、细子鱼一串、笼桶衫、柿油巾，皆蜀人奉养之粗者。《浣花旅地志》（《云仙杂记》一）。

8. []{#唐轶十四-杜甫-8}
杜甫寓蜀，每蚕熟，即与儿躬行而乞曰：「如或相悯，惠我一丝两丝。」《浣花旅地志》（《云仙杂记》三）。

9. []{#唐轶十四-杜甫-9}
杜甫每朋友至，引见妻子。韦侍御见而退，使其妇送夜飞蝉以助妆饰。《放怀集》（《云仙杂记》四）。

10. []{#唐轶十四-杜甫-10}
杜子美母名海棠，子美讳之，故杜集中绝无海棠诗。《古今诗话》（《诗林广记》二）。

11. []{#唐轶十四-杜甫-11}
又闻杜工部诗如爽鹘摩霄，骏马绝地。其《八哀诗》，诗人比之大谢《拟魏太子邺中八篇》。杜曰：「公知其一，不知其二。吾诗曰：『汝阳让帝子，眉宇真天人；虬髯似太宗，色映塞外春。』八篇中有此句不？」或曰：「『百川赴巨海，众星拱北辰。』所谓世有其人。」杜曰：「使昭明再生，吾当出刘、曹、二谢上。」杜善郑广文，尝以《花卿》及《姜楚公画鹰歌》示郑，郑曰：「足下此诗可以疗疾。」他日郑妻病，杜曰：「尔但言『子章髑髅血糢糊，手提掷还崔大夫』。如不瘥，即云『观者徒惊帖壁飞，画师不是无心学』。未间，更有『太宗拳毛䯄，郭家师子花』。如又不瘥，虽和、扁不能为也。」其自得如此。《唐语林》二。　案：唐兰考此条为《刘宾客嘉话录》佚文。《古今诗话》（《诗话总龟》前集四八、《韵语阳秋》一七）亦载杜诗疗疾事，语小异。《西清诗话》（《苕溪渔隐丛话》前集一一）、《艺苑雌黄》（《苕溪渔隐丛话》后集七）并有辨正。

12. []{#唐轶十四-杜甫-12}
杜甫后漂寓湘潭间，旅于衡州耒阳县，颇为令长所厌。甫投诗于宰，宰遂致牛炙白酒以遗，甫饮过多，一夕而卒。集中犹有《赠聂耒阳》诗也。《明皇杂录》补遗。又《御览》八六三引。

13. []{#唐轶十四-杜甫-13}
杜子美客耒阳，一日过江，上舟中饮醉。是夕，江水暴涨，子美为急流漂泛，其尸不知落于何处。玄宗思子美，诏求之。聂令乃积空槎于江上，曰：「子美为白酒牛炙胀饫而死。」《摭遗》（《古今事文类聚》前集一七）。

14. []{#唐轶十四-杜甫-14}
耒阳宰诗曰：「诗名天宝大，骨葬耒阳空。」耒阳有子美坟，时人谓聂令空堆土也。唐人诗曰：「一夜耒江雨，百年工部坟。」《摭遗》（《诗话总龟》前集四五）。

15. []{#唐轶十四-杜甫-15}
杜子美坟在耒阳，有碑其上。《唐史》言：至耒阳，以牛肉白酒，一夕醉饱而卒。然元微之作子美盖志曰：「扁舟下荆楚，竟以寓卒，旅殡岳阳。至其（子）〔孙〕嗣业始葬偃师首阳山。」当以墓志为正。盖子美自言晋当阳杜元凯之后，故世葬偃师首阳山。又子美父闲常为巩县令，故子美为巩县人。偃师首阳山在官路，其下古冢累累。而杜元凯墓犹载图经可考。其旁元凯子孙附葬者数十，但不知孰为子美墓耳。《侯鲭录》六。　案：《独醒杂志》三有辨正。《学林》五则以为当卒于耒阳。

16. []{#唐轶十四-杜甫-16}
杜甫子宗武，以诗示阮兵曹，兵曹答以石斧一具，随使并诗还之。宗武曰：「斧，父斤也。兵曹使我呈父，加斤削也。」俄而阮闻之，曰：「误矣。欲子斫断其手。此手若存，天下诗名又在杜家矣。」《文览》（《云仙杂记》七）。《竹坡诗话》。

## 郑　虔

1. []{#唐轶十四-郑虔-1}
郑虔，高士也。苏许公为宰相，申以忘年之契，荐为著作郎。开元二十五年，为广文馆学士。饥穷𫐘轲，好琴酒篇咏，工山水。进献诗篇及书画，玄宗御笔题曰「郑虔三绝」。与杜甫、李白为诗酒友。禄山授以伪水部员外郎。国家收复，贬台州司户。《历代名画记》九。

2. []{#唐轶十四-郑虔-2}
天宝中，国学增置广文馆，以领词藻之士。荥阳郑虔久被贬谪，是岁始还京师参选，除广文馆博士。虔茫然曰：「不知广文曹司何在？」执政谓曰：「广文馆新置，总领文词，故以公名贤处之。且令后代称广文博士自郑虔始，不亦美乎？」遂拜职。《唐语林》二。

3. []{#唐轶十四-郑虔-3}
天宝初，协律郎郑虔采集异闻，著书八十余卷。人有窃窥其草藳，告虔私修国史，虔闻而遽焚之。由是贬谪十余年，方从调选，授广文馆博士。虔所焚书，既无别本，后更纂录，率多遗忘，犹成四十余卷，书未有名。及为广文博士，询于国子司业苏源明，源明请名「会粹」，取《尔雅序》「会粹旧说」也。西河太守卢象赠虔诗云：「书名《会粹》才偏逸，酒号屠苏味更醇。」即此之谓也。《封氏闻见记》一〇。《唐语林》二。

4. []{#唐轶十四-郑虔-4}
见刘轲[2](#唐轶二十二-刘轲-2)。

5. []{#唐轶十四-郑虔-5}
见崔圆[3](#唐轶十五-崔圆-3)。

6. []{#唐轶十四-郑虔-6}
郑广文学书而病无纸，知慈恩寺有柿叶数间屋，遂借僧房居止，日取红叶学书，岁久殆徧。后自写所制诗并画，同为一卷封进，玄宗御笔书其尾曰「郑虔三绝」。《尚书故实》。又《广记》二〇八引。《宣和画谱》五。

7. []{#唐轶十四-郑虔-7}
郑虔亦工山水，名亚于〔王〕维，劝善坊吏部尚书王方庆宅院有虔山水之迹，为时所重。虔工书画，又工诗，故有「三绝」之目。而宦途屯蹇，终于台州司户焉。《封氏闻见记》五。

8. []{#唐轶十四-郑虔-8}
郑广文屋室破漏，自下望之，窍如七星。《逢原记》（《云仙杂记》五）。

## 萧颖士

1. []{#唐轶十四-萧颖士-1}
萧颖士少梦有人授纸百番，开之，皆是绣花。又梦裁锦。因此文思大进。《文笔襟喉》（《云仙杂记》一）。

2. []{#唐轶十四-萧颖士-2}
萧功曹颖士、赵员外骅，开元中同居兴敬里肄业，共一靴，久而见东郭之迹。赵曰：「可谓疲于道路矣。」萧曰：「无乃禄在其中。」《大唐传载》。《唐语林》五。

3. []{#唐轶十四-萧颖士-3}
萧颖士，开元二十三年及第，恃才傲物，曼无与比。常自携一壶，逐胜郊野。偶憇于逆旅，独酌独吟。会有风雨暴至，有紫衣老人领一小僮避雨于此。颖士见之散冗，颇肆陵侮。逡巡，风定雨霁，车马卒至，老人上马呵殿而去。颖士仓忙觇之，左右曰：「吏部王尚书。」名丘。初，颖士常造门，未之面，极惊愕。明日，具长牋造门谢。丘命引至庑下，坐责之，且曰：「所恨与子非亲属，当庭训之耳。」顷曰：「子负文学之名，踞忽如此，止于一第乎？」颖士终扬州功曹。《明皇杂录》上。又《广记》一七九引。《唐摭言》三。

4. []{#唐轶十四-萧颖士-4}
茂挺父为莒丞，得罪，清河张惟一时佐廉使按成之。茂挺初登科，自洛还莒，道邀使车，发辞哀乞，惟一涕下，即日舍之，且曰：「萧赞府生一贤，方资天下风教？吾由是得罪，无憾也！」夫如是，得不谓之孝乎？《唐摭言》七引李华《三贤论》。

5. []{#唐轶十四-萧颖士-5}
见邹象先[1](#唐轶十四-邹象先-1)。

6. []{#唐轶十四-萧颖士-6}
唐天宝初，萧颖士因游灵昌，远至胙县南二十里，有胡店，店上有人多姓胡。颖士发县日晚，县寮饮饯移时，薄暮方行，至县南三五里，便即昏黑。有一妇人年二十四五，着红衫绿裙，骑驴，驴上有衣服。向颖士言：「儿家直南二十里。今归遇夜，独行怕惧，愿随郎君鞍马同行。」颖士问女何姓。曰：「姓胡。」颖士常见世间说有野狐，或作男子，或作女人，于黄昏之际媚人。颖士疑此女即是野狐，遂唾叱之曰：「死野狐，敢媚萧颖士！」遂鞭马南驰。奔至主人店，歇息解衣。良久，所见妇人从门牵驴入来。其店叟曰：「何为冲夜？」曰：「冲夜犹可。适被一害风措大呼儿作『野狐』，合被唾杀。」其妇人乃店叟之女也。颖士慙恧而已。《辨疑志》（《广记》二四二）。

7. []{#唐轶十四-萧颖士-7}
兰陵萧颖士，扬府功曹，秩满南游，行侣共济瓜洲。舟中有二少年，熟视颖士，相顾曰：「此人甚有肖于鄱阳忠烈王也。」颖士是鄱阳曾孙，即自款陈。二子曰：「吾识尔祖久矣。」颖士以广众中，未敢询访。俟及岸，方将启请，而二子匆遽负担而去。颖士必谓非仙则神，虔心向瞩而已。明年，颖士北归，止于盱眙邑长之署。方与邑长下帘昼坐，自门遽白云：「某吏于某处，擒获发冢盗，共五六人。」登令召入，皆反接其手，束缚甚固。旅之于庭，而颖士悬认江中二少年亦缧绁于内。颖士惊曰：「斯二人非仙则神。」因具述曩事。邑长即令先穷二子，须臾款伏，佐验明著。皆云：「我之发丘墓，今有年矣。」颖士即以前说再令询之。皆曰：「我尝开鄱阳王冢，大获金玉。当门有贵人，颜色如生，年方五十，髭鬓斑白，僵卧于石榻，姿状正与颖士相类，无少差异。我舟中遇子，又知萧氏，固是鄱阳胤也。因此启言，我岂有他术哉！」《集异记》一。又《广记》三三二引。

8. []{#唐轶十四-萧颖士-8}
或传功曹为李林甫所召，时在禫制中，谒见，林甫薄之，不复用。萧遂作《伐樱桃树赋》以刺。此盖不与者所诬也。功曹孝爱著于士林，李吏部华称其冒难葬亲，岂有越礼之事？此事且下萧公数等者不为。余尝闻外族长老说，林甫闻功曹名，欲见之，知在艰棘。后闻禫制已毕，令功曹所厚之人导意，请于萧君所居侧僧舍一见，遂许之。林甫出中书至寺，自以宰辅之尊，意谓功曹便于下马处趋见。功曹乃于门内哭以待之，林甫不得已前吊。由此怒其恃才敢与宰相敌礼，竟不问。后余见今丞相崔公铉，说正同。崔公外祖母柳夫人，亦余族姨，即李北海之外孙也。柳夫人聪明强记，且得于其外族，可为实录。《因话录》三。

9. []{#唐轶十四-萧颖士-9}
见李华[2](#唐轶十四-李华-2)、[3](#唐轶十四-李华-3)。
10. []{#唐轶十四-萧颖士-10}
见李华[2](#唐轶十四-李华-2)、[3](#唐轶十四-李华-3)。

11. []{#唐轶十四-萧颖士-11}
开元中，萧颖士方年十九，擢进士。至二十余，该博三教。其赋性躁忿浮戾，举无其比。常使一仆杜亮，每一决责，皆由非义。平复，遭其指使如故。或劝亮曰：「子佣夫也，何不择其善主，而受苦若是乎？」亮曰：「愚岂不知。但爱其才学博奥，以此恋恋不能去。」卒至于死。《朝野佥载》六。《独异志》下。《唐摭言》一五。《南部新书》庚。

12. []{#唐轶十四-萧颖士-12}
萧颖士文爽兼人，而矜躁为甚。尝至仓曹李韶家，见歙砚颇良，既退，语同行者：「君识此砚乎？盖三灾石也。」同行不喻而问之，曰：「字札不奇，硏一灾；文辞不优，硏二灾；窗几狼籍，硏三灾。」同行者歛眉颔之。《清异录》下。

13. []{#唐轶十四-萧颖士-13}
萧颖士，文章学术俱冠词林，负盛名而湮沉不遇。常有新罗使至，云：「东夷士庶，愿请萧夫子为国师。」事虽不行，其声名远播如此。《翰林盛事》（《广记》一六四）。《实宾录》一三。

14. []{#唐轶十四-萧颖士-14}
有读萧氏集，问功曹是谁子孙，及有后否，余应之曰：梁高祖武皇帝，父讳顺之，《齐书》有传。武帝受禅，武尊文帝。文帝第三子恢，封鄱阳王，薨谥忠烈。恢生宜丰侯循，循生唐太子太保造，造生武威大将军夙，夙生雅州都督善义，善义生左衞录事参军元恭，元恭生密县主簿旻。旻生扬府功曹讳颖士，字茂挺，门人谥曰文元先生。先生一子存，字伯诚，为金部员外郎，谅直有功曹之风。时裴延龄为户部尚书，恃恩奸佞，与张滂不叶。金部恶延龄之为人，弃官归庐山，以山水自娱，识者甚高之。终于检校仓部郎中。生三子，皆无禄早世，无后，惟次子东，从事邕南，有二子，今皆流落江湖，假吏州县。功曹以其子妻门人柳君讳澹，字中庸，即余之外王父也。韩文公少时，常受萧金部知赏。及自袁州入为国子祭酒，途经江州，因游庐山。过金部山居，访知诸子凋谢，惟二女在。因赋诗曰：「中郎有女能传业，伯道无儿可主家。今日匡山过旧隐，空将衰泪对烟霞。」留百缣以拯之。《因话录》三。《唐诗纪事》二一。

## 邹象先

1. []{#唐轶十四-邹象先-1}
邹象先尉临涣，萧颖士自京邑无成东归，以象先同年生也，作诗赠之。来年，萧补正字，象先寄诗重述前事云：「六月度关云，三峰玩山翠。尔时黄绶屈，别后青云致。」萧答云：「桂枝常共擢，茅茨冀同荐。一命何阻修，载驰各州县。壮图悲岁月，明代耻贫贱。回首无津梁，祗令二毛变。」《唐诗纪事》二二。

## 李　华

1. []{#唐轶十四-李华-1}
卢江何长师，赵郡李华，范阳卢东美，少与韩衢为友，江淮间号曰「四夔」。《唐摭言》四。

2. []{#唐轶十四-李华-2}
李华《含元殿赋》初成，萧颖士见之曰：「景福之上，灵光之下。」华著论言龟卜可废，可谓深识之士矣。以失节贼庭，故其文殷勤于四皓、元鲁山，极笔于权著作，心所愧也。《国史补》上。《唐摭言》七。《唐语林》二。

3. []{#唐轶十四-李华-3}
李华，字遐叔，以文学自名，与萧颖士、贾幼几为友。华作赋云：「星锤电交于万绪，霜锯冰解于千寻。拥梯成山，攒杵为林。」颖士读之，谓华曰：「可使孟坚瓦解，平子土崩矣。」幼几曰：「未若『天光流于紫庭，测景入于朱户。腾祥灵于黯霭，映旭日之葱茏。』」华曰：「某所自得，惟：『括万象以为尊，特巍巍于上京。分命征般石之匠，下荆、扬之材，操斧执斤者万人，涉碛砾而登崔嵬。』不让东、西《二都》也。」时人以华不可居萧、贾之间。《唐语林》二。

4. []{#唐轶十四-李华-4}
李华以文学名重于天宝末。至德中，自前司封员外，起为相国李梁公岘从事，检校吏部员外，时陈少游镇淮阳，尤仰公之名。一旦，城门吏报华入府，少游大喜，簪笏待之；少顷，复曰：「云已访萧公功曹矣。」即颖士也。《唐摭言》四。又《广记》二〇一引。

5. []{#唐轶十四-李华-5}
李华烧三城绝品炭，以龙脑裹芋魁煨之，击炉曰：「芋魁遭遇矣！」《三贤典语》（《云仙杂记》一）。

## 刘方平

1. []{#唐轶十四-刘方平-1}
方平，河南人。白晳美容仪。二十工词赋。与元鲁山交善。隐居颍阳大谷，高尚不仕。皇甫冉、李颀等相与赠答，有云：「篱边颍阳道，竹外少姨峰。」神意淡泊。善画山水，墨妙无前。汧国公李勉延致斋中，甚敬爱之，欲荐于朝，不忍屈，辞还旧隐。《唐才子传》三。

2. []{#唐轶十四-刘方平-2}
刘方平工山水树石，汧国公李勉甚重之。《历代名画记》一〇。《图绘宝鉴》二。

## 张南史

1. []{#唐轶十四-张南史-1}
张君〔南史〕弈碁者，中岁感激，苦节学文，数载间，稍入诗境。如「已被秋风教忆鲙，更闻寒雨劝飞觞」，可谓物理俱美，情致兼深。《中兴间气集》下。《唐诗纪事》四一。《唐才子传》三。

## 范　液

1. []{#唐轶十四-范液-1}
范液有口才，薄命，所向不偶。曾为诗曰：「举意三江竭，兴心四海枯。南游李邕死，北望守珪殂。」液欲投谒二公，皆会其沦殁，故云然。宗叔范纯，家富于财，液每有所求，纯常给与之，非一。纯曾谓液曰：「君有才而困于贫迫，可试自咏。」液命纸笔，立操而竟。其诗曰：「长吟太息问皇天，神道由来也已偏！一名国士皆贫病，但是裨兵总有钱！」纯大笑曰：「教君自咏，何骂我乎？」不以为过。《封氏闻见记》一〇。《南部新书》庚。

## 王严光

1. []{#唐轶十四-王严光-1}
王严光颇有文才，而性卓诡。既无所达，自称「钓鳌客」，巡历郡县，求麻铁之资，云造钓具。有不应者，辄录姓名藏于书笈中。人问：「将此何用？」答曰：「钓鳌之时，取此等蒙汉以充鳌饵。」兵乱之后，严光年鬓已衰，任棣州司户。时刺史有马，州佐已下多乘驴，严光作诗曰：「郡将虽乘马，群官总是驴。」对众吟诵，以为笑乐。《封氏闻见记》一〇。　案：自称「钓鳌客」，事又见李白[7](#唐轶十四-李白-7)、张祜[9](#唐轶二十一-张祜-9)。

## 张　陟

1. []{#唐轶十四-张陟-1}
天宝中，汉州雒县尉张陟应一艺，自举日试万言。须中书考试。陟令善书者三十人，各令操纸执笔就席，环庭而坐，俱占题目。身自巡席，依题口授，言讫即过，周而复始。至午后诗笔俱成，得七千余字，仍请满万数。宰相云：「七千可谓多矣，何必须万？」具以状闻。敕赐缣帛，拜太公庙丞，直广文馆。时号为张万言。《封氏闻见记》一〇。《唐语林》三。

## 乔　潭

1. []{#唐轶十四-乔潭-1}
乔潭，天宝十三年及第，任陆浑尉。时元鲁山客死是邑，潭减俸礼葬之，复恤其孤。李华《三贤论》曰：「潭，昂之孙，有古人风。」《唐摭言》四。

## 张　倚

1. []{#唐轶十四-张倚-1}
苗晋卿典选，御史中丞张倚男奭参选，晋卿以倚子，思悦附之，考等第凡六十四人，奭在其首。苏考蕴者为蓟令，乃以选事告禄山，禄山奏之。玄宗乃集登科人于花萼楼前重试，升第者十无一二。奭手持试纸，竟日不下一字，时人谓之「拽白」。上大怒，贬倚，敕曰：「庭闱之间，不能训子；选调之际，乃以托人。」天下为戏谈。晋卿贬安康。《卢氏杂说》（《广记》一八六）。《唐会要》七四。《唐摭言》一五。《事始》（《类说》三五）。

## 张　𦈎

1. []{#唐轶十四-张𦈎-1}
余初擢第，太学诸人共书余姓名于旧纪末。进士张𦈎，汉阳王柬之曾孙也，时初落第，两手捧登科记顶戴之，曰：「此千佛名经也。」其企羡如此。《封氏闻见记》三。《唐摭言》一〇。《唐语林》四。　案：张𦈎，《唐摭言》、《唐语林》作张倬。

## 牛应贞

1. []{#唐轶十四-牛应贞-1}
牛肃长女曰应贞，适弘农杨唐源。少而聪颖，经耳必诵。年十三，凡诵佛经三百余卷，儒书子史又数百余卷，亲族惊异之。初，应贞未读《左传》，方拟授之，而夜初眠中忽诵《春秋》。起惠公元妃孟子卒，终智伯贪而复，故韩、魏反而丧之，凡三十卷，一字无遗，天晓而毕。当诵时，若有教之者，或相酬和。其父惊骇，数呼之，都不答。诵已而觉，问何故，亦不知。试令开卷，则已精熟矣，问不答。著文章百余首。后遂学穷三教，博涉多能。每夜中眠熟，与文人谈论文，皆古之知名者，往来答难。或称王弼、郑玄、王衍、陆机，辩论烽起。或与文人论文，皆古之知名者，或论文章，谈名理，往往数夜不已。年二十四而卒。……初，应贞梦裂书而食之，每梦食数十卷，则文体一变，如是非一，遂工为赋颂。文名曰遗芳。《记闻》（《广记》二七一）。

## 怀　素

1. []{#唐轶十四-怀素-1}
开元中，有公孙大娘善舞剑器，僧怀素见之，草书遂长，盖准其顿挫之势也。《乐府杂录》。

2. []{#唐轶十四-怀素-2}
释怀素自言草圣三昧。又云：「吾观夏云多奇峰，辄师之。夏云因风变化，乃无常势也。」《书法苑》（《类说》五八）。《书小史》一〇。

3. []{#唐轶十四-怀素-3}
鲁公与怀素同学草书于邬兵曹，或问曰：「张长史见公孙大娘舞剑器，得低昂回翔之状，兵曹有之乎？」怀素以「古钗脚」对，鲁公曰：「何如屋漏痕？」怀素抱鲁公唱「贼」。复问：「师何所得？」曰：「观夏云多奇峰及壁坼路，常师之。」《法书苑》（《白孔六帖》三二）。又陶本《说郛》八六引。《类说》五八引作《书法苑》。《书小史》一〇。

4. []{#唐轶十四-怀素-4}
陆羽撰《怀素传》云：疏放不拘细行，饮酒以养性，草书以畅志。酒酣兴发，遇寺壁、里墙、衣裳、器皿，靡不书之。贫无纸，乃种芭蕉万余株以供挥洒。又漆一柈一方板，书柈板皆穿。《书法苑》（《类说》五八）。《书小史》一〇。《澄怀录》（陶本《说郛》二三）。

5. []{#唐轶十四-怀素-5}
长沙僧怀素好草书，自言得草圣三昧。弃笔堆积，埋于山下，号曰笔冢。《国史补》中。又《广记》二〇八引。

6. []{#唐轶十四-怀素-6}
永州龙兴寺，乃吴军司马蒙之故宅。僧怀素善草隶，尝浚井得军司马印，文字不灭，雕刻如新。怀素每草书，用此为志。《大唐传载》。

7. []{#唐轶十四-怀素-7}
懐素居零陵，庵东郊治芭蕉，亘带几数万，取叶代纸而书。号其所曰绿天，庵曰种纸。厥后道州刺史追作《绿天铭》。《清异录》上。

8. []{#唐轶十四-怀素-8}
怀素台在郡东五里横陇之上。唐开元中，有僧怀素居是台，学者因谓之怀素台。有墨池、笔冢存焉。《零陵总记》（《诗话总龟》前集一六）。

9. []{#唐轶十四-怀素-9}
怀素善草书，伯祖惠融禅师先时学欧阳询书，世莫能辨。时号大钱师、小钱师。《海录碎事》一九。

## 李阳冰

1. []{#唐轶十四-李阳冰-1}
绛州有碑，篆字与古文不同，颇为怪异。李阳冰见而寝处其下，数日不能去。验其文是唐初，不载书者姓名，碑上有「碧落」二字，人谓之碧落碑。《国史补》上。又《广记》二〇八引。

2. []{#唐轶十四-李阳冰-2}
李阳冰善小篆，自言：「斯翁之后，直至小生。曹嘉、蔡邕，不足言也。」开元中，张怀瓘撰《书断》，阳冰、张旭并不及载。《国史补》上。又《广记》二〇八引。《书小史》一〇。

3. []{#唐轶十四-李阳冰-3}
方时颜真卿以书名世，真卿书碑，必得阳冰题其额，欲以擅连璧之美，盖其篆法妙天下如此。《宣和书谱》二。

4. []{#唐轶十四-李阳冰-4}
李阳冰善小篆，自谓苍颉后身，时谓之笔虎。《书苑》（《海录碎事》一九）。

## 韩　干

1. []{#唐轶十四-韩干-1}
韩干，京兆人也。明皇天宝中召入供奉，上令师陈闳画马。帝怪其不同，因诘之，奏云：「臣自有师，陛下内厩之马，皆臣之师也。」上甚异之。其后果能状飞黄之质，图喷玉之奇。九方之职既精，伯乐之相乃备。且古之画马，有《穆王八骏图》，后立本亦模写之，多见筋骨，皆擅一时，足为希代之珍。开元后四海清平，外国名马，重译累至。然而沙碛之遥，蹄甲皆薄，明皇遂择其良者，与中国之骏同颁，尽写之。自后内厩有飞黄、照夜、浮云、五花之乘，奇毛异状，筋骨既圆，蹄甲皆厚。驾驭历险，若舆辇之安也；驰骤旋转，皆应《韶》、《濩》之节。是以陈闳貌之于前，韩干继之于后。写渥洼之状，若在水中；移騕褭之形，出于图上，故韩干居神品宜矣。又宝应寺三门神、西院北方天王、佛殿前面菩萨及浄土壁、资圣寺北门二十四圣，皆奇踪也。画高僧、鞍马、菩萨、鬼神等，并传于世。《唐朝名画录》。又《广记》二一一引作《唐画断》。《宣和画谱》一三。《寓简》九。《艇斋诗话》。《图绘宝鉴》二。

2. []{#唐轶十四-韩干-2}
道政坊宝应寺。韩干，蓝田人。少时常为贳酒家送酒，王右丞兄弟未遇，每一贳酒漫游，干常征债于王家。戏画地为人马，右丞精思丹青，奇其意趣，乃岁与钱二万，令学画十余年。今寺中释梵天女，悉齐公妓小小等写真也。寺有韩干画下生帧弥勒，衣紫袈裟，右边仰面菩萨及二师子，犹入神。《酉阳杂俎》续集五。

3. []{#唐轶十四-韩干-3}
见周昉[1](#唐轶十八-周昉-1)。

4. []{#唐轶十四-韩干-4}
建中初，有人牵马访马医，称马患脚，以二十锾求治。其马毛色骨相，马医未尝见，笑曰：「君马大似韩干所画者，真马中固无也。」因请马主遶市门一匝，马医随之。忽值韩干，干亦惊曰：「真是吾设色者。」乃知随意所匠，必冥会所肖也。遂摩挲，马若蹶，因损前足，干心异之。至舍，视其所画马本，脚有一点黑缺，方知是画通灵矣。马医所获钱，用历数主，乃成泥钱。《酉阳杂俎》续集二。又《广记》二一一引。《宣和画谱》一三。

5. []{#唐轶十四-韩干-5}
唐韩干善画马，闲居之际，忽有一人玄冠朱衣而至。干问曰：「何缘及此？」对曰：「我鬼使也。闻君善画良马，愿赐一匹。」干立画焚之。数日因出，有人揖而谢曰：「蒙君惠骏足，免为山水跋涉之苦，亦有以酬効。」明日，有人送素缣百疋，不知其来，干收而用之。《独异志》上。又《广记》二一一引。《历代名画记》九。《南部新书》癸。《宣和画谱》一三。

6. []{#唐轶十四-韩干-6}
嘉祐中，一贵人使江南，携韩马一匹行。及回渡采石矶，风大作，三日不可过，欲过，又大作。于是祷于中元水府庙典祀也。是夕，梦神告留马当相济。翌日，诣庙献之，风止，乃渡。至今典于庙中。因知天才神不能化。天生是物，自然而生，自乘秀气而成才也。天不能资，神不能化，所以玉楼成必李贺记也。《画史》。《宣和画谱》一三。

7. []{#唐轶十四-韩干-7}
见陈闳[2](#唐轶十二-陈闳-2)。

## 卢棱伽

1. []{#唐轶十四-卢棱伽-1}
卢棱伽，吴弟子也，画迹似吴，但才力有限。颇能细画，咫尺间山水寥廓，物像精备。经变佛事，是其所长。吴生尝于京师画总持寺三门，大获泉货。棱伽乃窃画庄严寺三门，锐意开张，颇臻其妙。一日，吴生忽见之，惊叹曰：「此子笔力常时不及我，今乃类我，是子也精爽尽于此矣！」居一月，棱伽果卒。《历代名画记》九。又《广记》二一二引、《御览》七五一引。《宣和画谱》二。

2. []{#唐轶十四-卢棱伽-2}
卢楞伽者，京兆人也。明皇帝驻跸之日，自汴入蜀，嘉名高誉，播诸蜀川，当代名流，咸伏其妙。至德二载起大圣慈寺，乾元初于殿东西廊下画行道高僧数堵，颜真卿题，时称二绝。至干宁元年，王蜀先主于寺东廊起三学院，不敢损其名画，移一堵于院门南，移一堵于门北，一堵于观音堂后。此行道僧三堵六身画，经二百五十余年，至今宛如初矣。西廊下一堵马鸣提婆像二躯，虽遭粉饰，犹未损其笔踪，余者重妆，皆味前迹。蜀中诸寺佛像甚多，会昌年皆尽毁。《益州名画录》上。《宣和画谱》二。《图绘宝鉴》二。

## 毕　宏

1. []{#唐轶十四-毕宏-1}
毕宏，不知何许人。善工山水，乃作《松石图》于左省壁间，一时文士皆有诗称之。其落笔纵横，皆变易前法，不为拘滞也，故得生意为多。盖画家之流，尝有谚语，谓画松当如夜叉臂、鹳鹊啄，而深坳浅凸，又所以为石焉。而宏一切变通，意在笔前，非绳墨所能制。宏大历间官至京兆少尹。今御府所藏一：《松石图》。《宣和画谱》一〇。《历代名画记》一〇。又《广记》二一二引。《图绘宝鉴》二。

2. []{#唐轶十四-毕宏-2}
见刘商[2](#唐轶十八-刘商-2)。

3. []{#唐轶十四-毕宏-3}
沈括收毕宏画两幅。一轴上以大青和墨，大笔直抹不皴，作柱天高半峰满八分。一幅至向下作斜凿开曲栏约峻崕，一瀑落下，两大石塞路头。一幅作一圆，平生半腰云遮，下碛石数块，一童抱琴，由曲栏转山去，一古木卧奇石奇古。沈谪秀日见之。及居润问之，云已易与人，竟不再出。至今常在梦寐。《画史》。

4. []{#唐轶十四-毕宏-4}
见张璪[1](#唐轶十六-张璪-1)。

## 韦　青

1. []{#唐轶十四-韦青-1}
明皇朝有韦青，本是士人，尝有诗：「三代主纶诰，一身能唱歌。」青官至金吾将军。开元中，内人有许和子者，本吉州永新县乐家女也，开元末，选入宫，即以永新名之，籍于宜春院。既美且慧，善歌，能变新声。韩娥、李延年殁后，千余载旷无其人，至永新始继其能。遇高秋朗月，台殿清虚，喉啭一声，响传九陌。明皇尝独召李谟吹笛，逐其歌，曲终管裂，其妙如此。又一日赐大酺于勤政楼，观者数千万众，諠哗聚语，莫得闻鱼龙百戏之音。上怒，欲罢宴，中官高力士奏：「请命永新出楼歌一曲，必可止諠。」上从之。永新乃撩鬓举袂，直奏曼声，至是广场寂寂，若无一人。喜者闻之气勇，愁者闻之肠绝。洎渔阳之乱，六宫星散，永新为一士人所得。韦青避地广陵，因月夜凭阑于小河之上，忽闻舟中奏《水调》者，曰：「此永新歌也。」乃登舟，与永新对泣久之。青始亦晦其事。后士人卒，与其母之京师，竟殁于风尘。及卒，谓其母曰：「阿母，钱树子倒矣！」《乐府杂录》。又《御览》五七三引。

2. []{#唐轶十四-韦青-2}
大历中，有才人张红红者，本与其父歌于衢路丐食，过将军韦青所居，在昭国坊南门里。青于街牖中闻其歌者喉音寥亮，仍有美色，即纳为姬，其父舍于后户，优给之。乃自传其艺，颖悟绝伦。尝有乐工自撰一曲，即古曲《长命西河女》也，加减其节奏，颇有新声，未进闻，先印可于青。青潜令红红于屏风后听之，红红乃以小豆数合记其节拍。乐工歌罢，青因入问红红如何，云：「已得矣。」青出，绐云：「某有女弟子，久曾歌此，非新曲也。」即令隔屏风歌之，一声不失，乐工大惊异，遂请相见，叹伏不已，再云：「此曲先有一声不稳，今已正矣。」寻达上听。翊日召入宜春院，宠泽隆异，宫中号「记曲娘子」，寻为才人。一日，内史奏韦青卒，上告红红，乃于上前呜咽，奏云：「妾本风尘丐者，一旦老父死有所归，致身入内，皆自韦青，妾不忍忘其恩。」乃一恸而绝。上嘉叹之，即赠昭仪也。《乐府杂录》。又《御览》五七三引。《碧鸡漫志》五。

## 许云封

1. []{#唐轶十四-许云封-1}
许云封，乐工之笛者。贞元初，韦应物自兰台郎出为和州牧，非所宜愿，颇不得志，轻舟东下，夜泊灵璧驿。时云天初莹，秋露凝冷，舟中吟瓢，将以属词，忽闻云封笛声，嗟叹良久。韦公洞晓音律，谓其笛声酷似天宝中棃园法曲李謩所吹者。遂召云封问之，乃是李謩外孙也。云封曰：「某任城旧土，多年不归。天宝改元，初生一月。时东封回，驾次至任城，外祖闻某初生，相见甚喜。乃抱诣李白学士，乞撰令名。李公方坐旗亭，高声命酒。当垆贺兰氏年且九十余，邀李置饮于楼上。外祖送酒，李公握管醉书某胸前曰：『树下彼何人，不语真吾好。语若及日中，烟霏谢成宝。』外祖辞曰：『本于李氏乞名，今不解所书之语。』李公曰：『此即名在其间也。「树下人」是木子，木子李字也。「不语」是莫言，莫言謩也。「好」是女子，女子外孙也。「语及日中」，是言午，言午是许也。「烟霏谢成宝」，是云出封中，乃是云封也，即李謩外生许云封也。』后遂名之。某才始十年，身便孤立，因乘义马，西入长安。外祖悯以远来，令齿诸舅学业，谓某性知音律，教以横笛。每一曲成，必抚背赏叹。值梨园法部置小部音声，凡三十余人，皆十五以下。天宝十四载六月日，时骊山驻跸，是贵妃诞辰。上命小部音声乐长生殿，仍奏新曲，未有名。会南海进荔枝，因以曲名《荔枝香》。左右欢呼，声动山谷。其年安禄山叛，车驾还京。自后俱逢离乱，漂流南海，近四十载。今者近访诸亲，将抵龙丘。」韦公曰：「我有乳母之子，其名千金，尝于天宝中受笛李供奉。艺成身死，每所悲嗟。旧吹之笛，即李君所赐也。」遂囊出旧笛。云封跪捧悲切，抚而观之曰：「信是佳笛，但非外祖所吹者。」乃为韦公曰：「竹生云梦之南，鉴在柯亭之下。以今年七月望前生，明年七月望前伐。过期不伐，则其音窒；未期而伐，则其音浮。浮者外泽中干，干者受气不全，气不全则其竹夭。凡发扬一声，出入九息。古之至音者，一叠十二节，一节十二敲。今之名乐也，至如落梅流韵，感金谷之游人；折柳传情，悲玉关之戍客，诚为清响。且异至音，无以降神而祈福也。其已夭之竹，遇至音必破，所以知非外祖所吹者。」韦公曰：「欲旌汝鉴，笛破无伤。」云封乃捧笛吹《六州遍》，一叠未尽，騞然中裂。韦公惊叹久之，遂礼云封于曲部。《甘泽谣》（《广记》二〇四）。

## 黄幡绰

1. []{#唐轶十四-黄幡绰-1}
开元中，上与内臣作历日令。高力士挟大胾，置黄幡绰口中，曰：「塞穴吉！」幡绰遽取上前叵罗内靴中，走下，曰：「内财吉。」上欢甚，即赐之。《唐语林》五。

2. []{#唐轶十四-黄幡绰-2}
玄宗问黄幡绰：「是勿儿得人怜？」是勿儿，犹言何儿也。对曰：「自家儿得人怜。」时杨贵妃宠极中宫，号禄山为子。肃宗在春宫，常危惧。上闻幡绰言，俛首久之。上又尝登苑北楼望渭水，见一醉人临水卧，问左右：「是何人？」左右不知，将遣使问之。幡绰曰：「是年满令史。」上问曰：「汝何以知？」对曰：「更一转入流。」上笑而止。上又与诸王会食，宁王对御坐喷一口饭，直及龙颜。上曰：「宁哥何故错喉？」幡绰曰：「此非错喉，是喷嚏。」幡绰优人，假戏谑之言警悟时主，解纷救祸之事甚众，真滑稽之雄。《因话录》四。又《广记》一六四、二五〇引。《唐语林》五。参见唐玄宗[130](#唐轶二-唐玄宗-130)。

3. []{#唐轶十四-黄幡绰-3}
黄幡绰滑稽不穷，尝为戏，上悦，假以绯衣。忽一日，佩一兔尾，上怪问，答曰：「赐绯毛鱼袋。」上谓曰：「鱼袋本朝官入合合符方佩之，不为汝惜。」竟不赐。《唐语林》五。

4. []{#唐轶十四-黄幡绰-4}
上好马击毬，内厩所饲者意犹未甚适。会黄幡绰戏语相解，因曰：「吾欲良马久之，而谁能通于马经者？」幡绰奏曰：「臣能知之。」且曰：「今三丞相悉善马经。」上曰：「吾与三丞相语，政事之外，悉究其旁学，不闻有通马经者，尔焉得之？」幡绰曰：「臣日日沙堤上见丞相所乘马皆良马也，以是必知通马经。」上因大笑而语他。《松窗杂录》。又《广记》二五〇引。陶本《说郛》五二引作《摭异记》。《唐语林》五。

5. []{#唐轶十四-黄幡绰-5}
见唐玄宗[166](#唐轶二-唐玄宗-166)。

6. []{#唐轶十四-黄幡绰-6}
安西牙将刘文树，口辩，善奏对，上每嘉之。文树髭生颔下，貌类猿猴，上令黄幡绰嘲之。文树切恶猿猴之号，乃密赂黄幡绰，祈不言之。幡绰许而进嘲曰：「可怜好文树，髭须共颏颐别住。文树面孔不似猢孙，猢狲面孔强似文树。」上知其赂遗，大笑之。《开天传信记》。又《广记》二五五引。

7. []{#唐轶十四-黄幡绰-7}
相传玄宗尝令左右提优人黄幡绰入池水中，复出，幡绰曰：「向见屈原笑臣，尔遭逢圣明，何尔至此？」据《朝野佥载》：散乐高崔嵬善弄痴，大帝令没首水底。少顷，出而大笑，上问之，云：「臣见屈原，谓臣云：『我遇楚怀无道，汝何事亦来耶？』」帝不觉惊起，赐物百段。又《北齐书》，显祖无道，内外各懐怨毒。曾有典御丞李集面谏，比帝甚于桀纣。帝令缚致水中，沉没久之，后令引出，谓曰：「我何如桀纣？」集曰：「向来你不及矣。」如此数四，集对如初。帝大笑曰：「天下有如此痴汉，方知龙逢、比干，非是俊物。」遂解放之。盖事本起于此。《酉阳杂俎》续集四。

8. []{#唐轶十四-黄幡绰-8}
黄幡绰亦知音。上尝使人召之，不时至，上怒，络绎遣使寻捕。绰既至，及殿侧，闻上理皷，固止谒者，不令报。俄顷，上又问侍官：「奴来未？」绰又止之。曲罢后，改奏一曲，才三数十声，绰即走入。上问：「何处去来？」曰：「有亲故远适，送至郊外。」上颔之。皷毕，上谓曰：「赖稍迟。我向来怒时，至必挞焉。适方思之，长入供奉已五十余日，𫏐一日出外，不可不放他东西过往。」绰拜谢讫，内官有相偶语笑者。上诘之，具言绰寻至，听皷声候时以入。上问绰，绰语其方怒，及解怒之际，皆无少差。上奇之，复厉声谓曰：「我心脾肉骨下事，安有侍官奴听小皷能料之耶？今且谓我何如？」绰遂走下阶，面北鞠躬，大声曰：「奉敕竖金鸡。」上大笑而止。《羯皷录》。又《御览》五八三、《广记》二〇五引。

9. []{#唐轶十四-黄幡绰-9}
拍板本无谱，明皇遣黄幡绰造谱，乃于纸上画两耳以进。上问其故，对曰：「但有耳道，则无失节奏也。」韩文公因为乐句。《乐府杂录》。又《御览》五八四引。《脞说》（《绀珠集》一二）。

10. []{#唐轶十四-黄幡绰-10}
安禄山之叛也，玄宗忽遽播迁于蜀，百官与诸司多不知之。有陷在贼中者，为禄山所胁从，而黄幡绰同在其数，幡绰亦得出入左右。及收复，贼党就擒。幡绰被拘至行在，上素怜其敏捷，释之。有于上前曰：「黄幡绰在贼中，与大逆圆梦，皆顺其情，而忘陛下积年之恩宠。禄山梦见衣袖长，忽至阶下，幡绰曰：『当垂衣而治之。』禄山梦见殿中槅子倒，幡绰曰：『革故从新。』推之多此类也。」幡绰曰：「臣实不知陛下大驾蒙尘赴蜀，既陷贼中，宁不苟悦其心，以脱一时之命？今日得再见天颜，以与大逆圆梦，必知其不可也。」上曰：「何以知之？」对曰：「逆贼梦衣袖长，是出手不得也。又梦槅子倒者，是胡不得也。以此臣故先知之。」上大笑而止。《次柳氏旧闻》。

11. []{#唐轶十四-黄幡绰-11}
魏鹤山《天宝遗事》诗云：「红锦绷盛河北贼，紫金盏酌寿王妃。弄成晚岁郎当曲，正是三郎快活时。」俗所谓「快活三郎」者，即明皇也。小说载，明皇自蜀还京，以驼马载珍玩自随，明皇闻驼马所带铃声，谓黄幡绰曰：「铃声颇似人言语。」幡绰对曰：「似言三郎郎当，三郎郎当也。」明皇愧且笑。《鹤林玉露》甲二。

12. []{#唐轶十四-黄幡绰-12}
崐山县西楼里有村曰绰堆。故老相传云：此乃黄番绰之墓。至今村人皆善滑稽，及能作三反语。《中吴纪闻》五。《吴郡志》三九。

## 王积薪

1. []{#唐轶十四-王积薪-1}
王积薪棋术功成，自谓天下无敌。将游京师，宿于逆旅，既灭烛，闻主人媪隔壁呼其妇曰：「良宵难遣，可棋一局乎？」妇曰：「诺。」媪曰：「第几道下子矣！」妇曰：「第几道下子矣！」各言数十。媪曰：「尔败矣！」妇曰：「伏局。」积薪暗记。明日覆其势，意思皆所不及也。《国史补》上。

2. []{#唐轶十四-王积薪-2}
玄宗南狩，百司奔赴行在，翰林善围棋者王积薪从焉。蜀道隘狭，每行旅止息中道之邮亭人舍，多为尊官有力者之所见占。积薪栖栖而无所入，因沿溪深远，寓宿于山中孤姥之家。但有妇姑，止给水火。才暝，妇姑皆阖户而休。积薪栖于簷下，夜阑不寐。忽闻堂内姑谓妇曰：「良宵无以为适，与子围棋一赌可乎？」妇曰：「诺。」积薪私心奇之。况堂内素无灯烛，又妇姑各处东西室。积薪乃附耳门扉，俄闻妇曰：「起东五南九置子矣。」姑应曰：「东五南十二置子矣。」妇又曰：「起西八南十置子矣。」姑又应曰：「西九南十置子矣。」每置一子，皆良久思惟。夜将尽四更，积薪一一密记，其下止三十六。忽闻姑曰：「子已败矣，吾止胜九枰耳。」妇亦甘焉。积薪迟明具衣冠请问，孤姥曰：「尔可率己之意而按局置子焉。」积薪即出橐中局，尽平生之秘妙，而布子未及十数，孤姥顾谓妇曰：「是子可教以常势耳。」妇乃指示攻守杀夺救应防拒之法，其意甚略。积薪即更求其说，孤姥笑曰：「止此已无敌于人间矣。」积薪虔谢而别。行十数步再诣，则已失向之室闾矣。自是积薪之艺绝无其伦。即布所记妇姑对敌之势，罄竭心力，较其九枰之胜，终不得也。因名「邓艾开蜀势」。至今棋图有焉，而世人终莫得而解矣。《集异记》一。又《广记》二二八引。《桂苑丛谈·史遗》。

3. []{#唐轶十四-王积薪-3}
王积薪梦青龙吐《棋经》九部授己，其艺顿精。《棋诀》（《云仙杂记》六）。

4. []{#唐轶十四-王积薪-4}
王积薪每出游，必携围棋短具。画纸为局，与棋子并盛竹筒中，系于车辕马鬣间。道上虽遇匹夫亦与对手，胜则征饼饵牛酒，取饱而去。《棋天洞览》（《云仙杂记》六）。

5. []{#唐轶十四-王积薪-5}
晋罗什与人棋，拾敌死子，空处如龙凤形。或言王积薪对玄宗棋局毕，悉持一曰时 出。《酉阳杂俎》前集一二。又《广记》二二八引。

## 鉴　真

1. []{#唐轶十四-鉴真-1}
佛法自西土，故海东未之有也。天宝末，扬州僧鉴真始往倭国，大演释教。经黑海蛇山，其徒号过海和尚。《国史补》上。

## 王　旻

1. []{#唐轶十四-王旻-1}
太和先生王旻，得道者也，常游名山五岳，貌如三十余人。其父亦道成，有姑亦得道，道高于父。旻常言：「姑年七百岁矣。」有人知其姑者，常在衡岳，或往来天台、罗浮，貌如童婴。其行比陈夏姬，唯以房中术致不死，所在夫壻甚众。天宝初，有荐旻者，诏征之。至则于内道场安置。学通内外，长于佛教。帝与贵妃杨氏旦夕礼谒，拜于床下，访以道术。旻随事教之，然大约在于修身俭约，慈心为本。以帝不好释典，旻每以释教引之，广陈报应，以开其志。帝亦雅信之。旻虽长于服饵，而常饮酒不止，其饮必小爵，移晷乃尽一杯。而与人言谈，随机应对，亦神者也，人退皆得所未得。其服饰随四时变改。或食鲫鱼，每饭稻米，然不过多。至葱韭荤辛之物，咸酢非养生者，未尝食也。好劝人食芦菔根叶，云：「久食功多力甚，养生之物也。」人有传世世见之，而貌皆如故，盖及千岁矣。在京多年。天宝六年，南岳道者李遐周恐其恋京不出，乃宣言曰：「吾将为帝师，授以秘箓。」帝因令所在求之。七年冬而遐周至，与旻相见，请曰：「王生恋世乐，不能出耶！可以行矣。」于是劝旻令出。旻乃请于高密牢山合炼，玄宗许之。因改牢山为辅唐山，许旻居之。旻尝言：「张果，天仙也，在人间三千年矣。姜抚，地仙也，寿九十三矣。抚好杀生命，以折己寿，是仙家所忌，此人终不能白日升天矣。」《纪闻》（《广记》七二）。

## 李遐周

1. []{#唐轶十四-李遐周-1}
李遐周者，颇有道术，唐开元中，尝召入禁中，后求出住玄都观。唐宰相李林甫尝往谒之，遐周谓曰：「若公存则家泰，亡则家破。」林甫拜泣，求其救解。笑而不答，曰：「戏之耳。」天宝末，禄山豪横跋扈，远近忧之，而上意未寤。一旦遐周隐去，不知所之，但于其所居壁上题诗数章，言禄山僭窃及幸蜀之事，时人莫晓，后方验之。其末篇曰：「燕市人皆去，函关马不归。若逢山下鬼，环上系罗衣。」「燕市人皆去」，禄山悉幽蓟之众而起也；「函关马不归」者，哥舒翰潼关之败，疋马不还也；「若逢山下鬼」者，马嵬，蜀中驿名也；「环上系罗衣」者，贵妃小字玉环，马嵬时，高力士以罗巾缢之也。其所先见，皆此类矣。《明皇杂录》下。又《广记》三一引。《抒情诗》（《广记》一六三）。

## 孙甑生

1. []{#唐轶十四-孙甑生-1}
唐天宝中，有孙甑生者，深于道术，玄宗召至京师。甑生善辏石累卵，折草为人马，乘之东西驰走。太真妃特乐其术，数召入宫试之。及禄山之乱，不知所之。《明皇杂录》补遗。又《广记》七二引。

## 崔　绰

1. []{#唐轶十四-崔绰-1}
都水使者崔绰，少年豪侠，不拘小节。天宝中，有方士过其家。崔倾财奉之，亦无所望。方士临去，留药一丸为别。崔殊不之重，埋于床下。燕蓟之乱，家人避贼，崔在后未去。忽见床下有菌，甚肥鲜，因煮而食之，杂以荤味，自此体腹轻健，至老更无疾病。月中视小字，夜食生彘。元和初犹在，年九十余卒。苏州刺史韦公余之祖舅。集中所赠崔都水诗者是也。向得灵药，便能正尔服之，当已轻举矣。其次，食所化灵芝，不杂荤茹，又应反颜住世，寿不可量。盖玄中但以有寿无疾，酬好施之功而已。崔即苏州之堂妹壻也。《因话录》六。

## 宋昌藻

1. []{#唐轶十四-宋昌藻-1}
宋昌藻，考功员外郎之问之子也。天宝中为滏阳尉，刺史房琯以其名父之子，常接遇之。会有中使至州，琯使昌藻郊外接候。须臾却还，云「被额」。房公澹雅之士，顾问左右：「何名为『额』？」有参军亦名家子，歛笏而对曰：「查名诋诃为『额』。」房怅然曰：「道『额』者已成可笑，识『额』者更是奇人。」近代流俗，呼丈夫妇人纵放不拘礼度者为「查」。又有百数十种语，自相通解，谓之「查谈」，大抵近猥僻。《封氏闻见记》一〇。《唐语林》五。

## 颜杲卿

1. []{#唐轶十四-颜杲卿-1}
禄山起，杲卿计无所出，乃与长史袁履谦谒于藁城县。禄山以杲卿尝为己判官，矫制赐紫金鱼袋，使自守常山郡，以其孙诞、弟子询为质，俾崇郡刺史蒋钦凑以赵郡甲卒七千人守土门，约杲卿，将见钦凑，以私号召之。杲卿罢归，途中，指其衣服而谓履谦曰：「此害身之物也。禄山虽以诛君侧为名，其实反矣。我与公世为唐臣，忝居藩翰，宁可从之作逆邪！」履谦愀然变色，感叹良久，曰：「为之奈何，唯公所命，不敢违。」杲卿乃使人告太原尹王承业以杀钦凑，俟其缓急相应，承业亦使报命。杲卿恐漏泄，示己不事事，多委政于履谦，终日不相谒，唯使男泉明往来通其言；召前真定令贾深、处士权涣、郭仲邕就履谦以谋之。适会杲卿从父弟真卿据平原，杀段子光，使杲卿妹子卢逖并以购禄山所行敕牒潜告。杲卿大悦，匿逖于家。逖之未至，杲卿先使人以私号召钦凑。至，杲卿辞之曰：「日暮，夜恐有他盗，城门闭矣，请俟诘朝相见。」因遣参军冯虔、宗室李峻、灵寿尉李栖默、郡人翟万德等即于驿亭偶钦凑，夜久醉熟，以斧斫杀之，悉散土门兵。先是禄山使其腹心伪金吾将军高邈征兵于范阳，路出常山，杲卿候知之。其日，邈至于满城驿，杲卿令崔安石、冯虔杀之；邈前驱数人先至，遽杀之，遂生擒邈，送于郡。遇何千年狎至，安石于路绝行人之南者，驰至醴泉驿候千年，亦斩其人而擒之如邈。日未午，二凶偕致。《颜杲卿传》（《通鉴考异》一四）。《肃宗实录》（《通鉴考异》一四）。　案：包谞《河洛春秋》（《通鉴考异》一四）亦载此事，颇不同。《考异》曰：「案盖包谞乃处遂之子，欲言杲卿初无讨贼立节之义，由己父上书劝成之，以大其父功耳。……今不取。」

2. []{#唐轶十四-颜杲卿-2}
湖南观察使有夫人脂粉钱者，自颜杲卿妻始之也。柳州刺史亦有此钱，是一军将为刺史妻致，不亦谬乎？《刘宾客嘉话录》（《广记》四九七）。《玉芝堂谈荟》八。　案：颜杲卿未曾任湖南观察使。

## 张巡　许远　雷万春　南霁云

1. []{#唐轶十四-张巡-1} []{#唐轶十四-许远-1} []{#唐轶十四-雷万春-1} []{#唐轶十四-南霁云-1}
张巡之守睢阳，玄宗已幸蜀，胡羯方炽，孤城势蹙，人困食竭，以纸布切煮而食之，时以茶汁和之，而意自如。其《谢加金吾将军表》曰：「想峨眉之碧峰，豫游西蜀；追绿耳于悬圃，保寿南山。逆贼禄山，戮辱黎献，膻臊阙庭。臣被围四十七日，凡一千二百余阵。主辱臣死，当臣致命之时；恶稔罪盈，是贼灭亡之日。」其忠勇如此。又激励将士，尝赋诗曰：「接战春来苦，孤城日渐危。合围侔月晕，分守效鱼丽。屡厌黄尘起，时将白羽挥。裹疮犹出阵，饮血更登陴。忠信应难敌，坚贞谅不移。无人报天子，心计欲何施？」又《夜闻笛》诗曰：「岧峣试一临，虏骑附城阴。不辨风尘色，安知天地心？营开星月近，战苦阵云深。旦夕更楼上，遥闻横笛吟。」时雍邱令令狐潮以书劝诱，不纳。其书有曰：「宋七昆季，衞九诸子，昔断金成契，今乃刎颈相图」云云。时刘禹锡具知宋、衞，耳剽所得，濡毫有遗，所冀多闻补其阙也。又说：许远亦有文，其《祭纛文》为时所称，所谓「太一先锋，蚩尤后殿。苍龙持弓，白虎捧箭。」又《祭城隍文》云：「眢井鸠翔，危堞龙护。」皆文武雄健，士气不衰，真忠烈之士也。刘禹锡曰：「此二公，天赞其心，俾之守死善道。向若救至身存，不过是一张仆射耳，则张巡、许远之名，焉得以光扬于万古哉！」巡性明达，不以簿书介意。为真源宰，县有豪华南金，悉委之。故时人语曰：「南金口，明府手。」及巡闻之，不以为事。《刘宾客嘉话录》。《唐语林》五。《侯鲭录》六。《诗话总龟》前集一。《四六话》下。

2. []{#唐轶十四-张巡-2} []{#唐轶十四-许远-2} []{#唐轶十四-雷万春-2} []{#唐轶十四-南霁云-2}
张巡守宁陵，事急心孤，每战，喊一声即雁数行飞逆。《独异志》下。

3. []{#唐轶十四-张巡-3} []{#唐轶十四-许远-3} []{#唐轶十四-雷万春-3} []{#唐轶十四-南霁云-3}
张巡每战大呼，牙齿皆碎。及败，尹子奇视之，其齿存者，不过三四。初守宁陵也，使南霁云诣贺兰进明乞救兵，进明大宴，不下喉，自啮一指为食。进明终不应，以至于破。《南部新书》甲。

4. []{#唐轶十四-张巡-4} []{#唐轶十四-许远-4} []{#唐轶十四-雷万春-4} []{#唐轶十四-南霁云-4}
张巡将雷万春于城上与巡语次，被贼伏弩射之，中万春面，不动。令狐潮疑是木人，询问之，知是万春，乃言曰：「向见雷将军，方知足下军令矣。然其如天理何！」巡与潮书，曰：「仆诚下材，亦天下一男子耳。今遇明君圣主，畴则屈腰；逢豺狼犬羊，今须展志」云云，「请足下多服续命之散，数加益智之丸，无令病入膏肓，坐亲斧锧也。」《刘宾客嘉话录》。《唐语林》五。

5. []{#唐轶十四-张巡-5} []{#唐轶十四-许远-5} []{#唐轶十四-雷万春-5} []{#唐轶十四-南霁云-5}
见李翰[1](#唐轶十五-李翰-1)。

6. []{#唐轶十四-张巡-6} []{#唐轶十四-许远-6} []{#唐轶十四-雷万春-6} []{#唐轶十四-南霁云-6}
张巡、许远，宋州立血食庙，谓之双庙。至今岁列常祀。《南部新书》丁。

## 安禄山

1. []{#唐轶十四-安禄山-1}
安禄山，营州杂种胡也，小名轧荦山。母阿史德氏，为突厥巫，无子，祷轧荦山，神应而生焉。是夜赤光傍照，群兽四鸣，望气者见妖星芒炽落其穹庐。时张韩公使人搜其庐，不获，长幼并杀之。禄山为人藏匿，得免。 怪兆奇异不可悉数，其母以为神，遂命名轧荦山焉。突厥呼鬭战神为轧荦山。少孤，随母在突厥中。母后嫁胡将军安波注兄延偃。史思明令伪史官官稷一譔禄山墓志云，祖讳逸偃，与此不同。开元初，延偃族落破，胡将军安道买男孝节并波注男思顺、文贞俱逃出突厥中。道买次男贞节为岚州别驾收之。禄山年十余岁，贞节与其兄孝节相携而至，遂与禄山及思顺并为兄弟，乃冒姓安氏，　案：郭汾阳请雪安思顺表云：本姓康，亦不具本末。 名禄山焉。长而奸贼残忍，多智计，善揣人情，解九蕃语，为诸蕃互市牙郎。张守珪为范阳节度使，禄山盗羊奸发，追捕至，欲棒杀之。禄山大呼曰：「大夫不欲灭奚、契丹两蕃耶？而杀壮士！」守珪奇其言貌，乃释之，留军前驱使，遂与史思明同为捉生将。禄山素习山川井泉，尝以麾下三五骑生擒契丹数十人，守珪转奇之，每益以兵，擒贼必倍。后为守珪偏将，所向无不摧靡，守珪遂养为子，以军功加员外左骑衞将军，充衙前讨击使。《安禄山事迹》上。

2. []{#唐轶十四-安禄山-2}
见李筌[1](#唐轶十二-李筌-1)。

3. []{#唐轶十四-安禄山-3}
安禄山初为张韩公帐下走使之吏，韩常令禄山洗足。韩公脚下有黑点子，禄山因洗脚而窃窥之。韩公顾笑曰：「黑子，吾贵相也，独汝窥之，亦能有之乎？」禄山曰：「某贱人也，不幸两足皆有，比将军者黑而加文，竟不知是何祥也。」韩公奇而观之，益亲厚之，约为义儿而加荐宠焉。《开天传信记》。又《能改斋漫录》六引。《白孔六帖》三一引作《明皇杂录》。《定命录》（《广记》二二二）。《唐语林》三。　案：韩公为张仁愿封爵，然此处应是张守珪事。

4. []{#唐轶十四-安禄山-4}
开元二十一年，守珪令禄山奏事，中书令张九龄见之，谓侍中裴光庭曰：「乱幽州者，必此胡也。」二十四年，禄山为平卢将军，讨契丹失利，守珪奏请斩之。九龄批曰：「穰苴出军，必诛庄贾；孙武行令，亦斩宫嫔。守珪军令若行，禄山不宜免死。」玄宗惜其勇锐，一作骁勇。 但令免官，白衣展效。九龄又执奏，请诛之。玄宗曰：「卿岂以王夷甫识石勒，便臆断禄山难制耶？」竟不诛之。玄宗至蜀，追恨不从九龄之言，遣中使至曲江祭酹，其诰辞刻于白石山崖壁中。至建中元年十一月五日，德宗以九龄先睹未萌，追赠司徒。《安禄山事迹》上。《唐会要》五一。参看张九龄12。

5. []{#唐轶十四-安禄山-5}
安禄山恩宠寖深，上前应对，杂以谐谑，而贵妃常在坐。诏令杨氏三夫人约为兄弟，由是禄山心动。及闻马嵬之死，数日叹惋。虽林甫养有之，而国忠激怒之，然其他肠有所自也。《国史补》上。《安禄山事迹》上。

6. []{#唐轶十四-安禄山-6}
禄山谄约杨妃，誓为子母。自虢国已下，次及诸王，皆戏禄儿，与之促膝娱宴。上时闻后宫三千合处喧笑，密侦则禄山果在其内。贵戚猱杂，未之前闻；凡曰钗鬟，皆啗厚利；或通宵禁掖，暱狎嫔嫱。和士开出入卧内，方此为疏；蓟城侯之获厕刑余，又奚足尚！《天宝乱离西幸记》（《通鉴考异》一四）。

7. []{#唐轶十四-安禄山-7}
上幸爱禄山为子，尝与贵妃于便殿同乐。禄山每就坐，不拜上而拜妃。上顾问：「此胡不拜我而拜妃子，意何在也？」禄山奏曰：「胡家即知有母，不知有父也。」上笑而舍之。禄山丰肥大腹，上尝问曰：「此胡腹中何物，其大如是？」禄山寻声应曰：「腹中更无他物，唯赤心尔。」上以言诚而益亲善之。《开天传信记》。又《广记》二三八引。《安禄山事迹》上。《唐语林》五。

8. []{#唐轶十四-安禄山-8}
玄宗春秋渐高，托禄山心膂之任，禄山每探其旨。常因内宴承欢，奏云：「臣蕃戎贱臣，受主宠荣过甚，臣无异材为陛下用，愿以此身为陛下死。」玄宗不对，私甚怜之。因命皇太子见之。禄山见太子不拜，左右曰：「何为不拜？」禄山曰：「臣蕃人，不识朝仪，不知太子是何官？」玄宗曰：「是储君。朕百岁之后，传位于太子。」禄山曰：「臣愚，比者只知陛下，不知太子，臣今当万死。」左右令拜，禄山乃拜。玄宗尤嘉其纯诚。《安禄山事迹》上。《谭宾录》（《广记》二三九）。

9. []{#唐轶十四-安禄山-9}
安禄山受帝睠爱，常与妃子同食，无所不至。帝恐外人以酒毒之，遂赐金牌子，系于臂上。每有王公召宴，欲沃以巨觥，禄山即以牌示之，云准敕断酒。《开元天宝遗事》下。

10. []{#唐轶十四-安禄山-10}
玄宗为安禄山起第于亲仁坊，敕令但穷极壮丽，不限财力。既成，具幄幕器皿，充牣其中。布帖白檀床二，皆长一丈，阔六尺。银平脱屏风帐一，方一丈八尺。于厨厩之物，皆饰以金银。金饭瓮一，银淘盆二，皆受五斗。织银丝筐及笊篱各一，它物称是。虽禁中服御之物，殆不及也。上令中使护役，常戒之曰：「胡眼大，勿令笑我。」《续世说》九。《安禄山事迹》上。

11. []{#唐轶十四-安禄山-11}
安禄山初承宠遇，勅营甲第，瓌材之美，为京城第一。太真妃诸姊妹第宅，竞为宏壮，曾不十年，皆相次覆灭。《封氏闻见记》五。

12. []{#唐轶十四-安禄山-12}
禄山同列皆尚食供馔，其余颁赐品味，备极水陆。玄宗每食一味，稍珍美，必令赐与，中贵相望于道。又赐永穆公主池亭以为游宴之地。禄山既移居亲仁坊，进表求降墨敕，请宰相至席宴会。是日，玄宗欲于楼下打毬，遂停打毬，命宰相赴焉。玄宗每于苑中放鹰鹘，所获鲜禽，多走马宣令赐尝。王𫟹、杨国忠选胜燕乐，必赐梨园教坊音乐，贵妃姊妹亦多在会中。驾幸温泉，必令扈从，赐马，赐衣，香囊珍宝，不知纪极。禄山时染小疾，王人御医重叠复至，煎和汤药皆在禁中。先许禄山于管内上谷郡起五𬬻铸钱，时又进钱样一千贯文。召禄山男庆绪及女壻归义王李献诚、禄山养儿王守忠、安忠臣等赴阙，到日并赐衣服、玉腰带、锦彩等，仍令尚食供食。〔天宝九载〕其冬久无雪，至十二月十四日乃雪，禄山表贺焉。玄宗批答兼口号以赐之曰：「腊月忻三白，嘉平安四邻，预知天下稔，先为物华春。」其见重如此。《安禄山事迹》上。

13. []{#唐轶十四-安禄山-13}
天宝中，安禄山每来朝，上特异待之，为置坐于殿，而徧张金鸡障，其来辄赐坐。肃宗谏曰：「自古正殿无人臣坐礼，陛下宠之已甚，必将骄也。」上呼太子前曰：「此胡有奇相，吾以此厌弭之尔。」《次柳氏旧闻》。陶本《说郛》三六、五二引作《明皇十七事》。《开元天宝遗事》下。

14. []{#唐轶十四-安禄山-14}
玄宗御勤政楼，下设百戏，坐安禄山于东间观看。肃宗谏曰：「历观今古，无臣下与君上同坐阅戏者。」玄宗曰：「渠有异相，我欲禳之故耳。」又尝与之夜宴，禄山醉卧，化为一猪而龙头。左右遽告，帝曰：「渠猪龙，无能为也。」终不杀之。《定命录》（《广记》二二二）。《安禄山事迹》上。《独异志》下。《南部新书》癸。

15. []{#唐轶十四-安禄山-15}
安禄山入觐，肃宗屡言其不臣之状，玄宗无言。一日，召太子诸王击毬，太子潜欲以鞍马伤之。密谓太子曰：「吾非不疑，但此胡无尾，汝姑置之。」《因话录》一。

16. []{#唐轶十四-安禄山-16}
唐明皇朝退，召禄山升殿，用银裹小杌子赐坐，清问甚久，方令引退。肃宗因暇陈曰：「自古正殿，人臣不可坐，陛下纵爱之，但加之禄秩，赐之金帛可矣！」明皇不答。异日朝退，又召禄山赐坐。肃宗乃怀疏伏于寝殿青蒲上，曰：「臣于家，与陛下父子也，于朝，与陛下君臣也，至亲切无如君臣父子矣。臣尝言，正殿人臣不可坐。陛下今召禄山赐坐，金口询问，移时方使去，是臣言无所用。且臣位为太子，更欲何图？若坐视朝廷之礼有所不正而不言，是臣陷君父于有过之地，则臣之不忠不孝之罪可知也。」因泣涕交下。玄宗遽命引起，辟去左右，抚其背曰：「是非吾儿所能知也。此胡有奇相，吾以此厌之也。」肃宗曰：「若然，则何不杀之？」玄宗曰：「杀假恐生真。」肃宗乃还东宫，私念默求计以杀之。一日召禄山饮，乃先教宫人曰：「若吾索寿酒，汝当进鸩。」禄山至，酒数行。肃宗曰：「将军与吾家亲逾骨肉，义极君臣，然将军亦谨厚，吾颇喜也。今日愿与将军为寿！」乃命左右进寿杯。禄山举之将饮，适会燕啣泥堕杯中，禄山乃不饮，复置杯于坐，起曰：「臣蒙殿下赐酒，已醉。」乃再拜而去。《分门古今类事》九。《摭遗》（《类说》三四）。

17. []{#唐轶十四-安禄山-17}
〔天宝〕十载正月一日，是禄山生日，先日赐诸器物衣服，太真亦厚加赏遗。……后三日，召禄山入内，贵妃以绣绷子绷禄山，令内人以彩舆舁之，欢呼动地。玄宗使人问之，报云：「贵妃与禄山作三日洗儿，洗了又绷禄山，是以欢笑。」玄宗就观之，大悦，因加赏赐贵妃洗儿金银钱物，极乐而罢。自是，宫中皆呼禄山为禄儿，不禁其出入。又为河东节度，二月二日，遂加云中太守兼充河东节度采访使，余如故。《安禄山事迹》上。

18. []{#唐轶十四-安禄山-18}
〔天宝十一载〕哥舒翰与禄山并来朝，玄宗使内侍高力士及贵人迎于京城东。翰母尉迟氏，于阗女也。禄山以思顺常衔之。至是，忽谓翰曰：「我父是胡，母是突厥女。尔父是突厥，母是胡，与公族类颇同，何得不相亲乎？」翰应之曰：「古人云，野狐向窟嘷拜，以其不忘本也，敢不同心焉？」禄山以为讥其胡也，大怒，骂翰曰：「突厥敢如此耶？」翰欲应之，力士目翰，翰乃止。初，思顺与翰分控河、陇，情甚不睦。及翰守潼关，主天下兵权，遂肆其志以报怨，诬思顺与禄山潜通，伪令人遗书于关门，擒之以献。思顺与弟太仆卿元真并伏诛，天下冤之。思顺与禄山少狎。及思顺入奏，言禄山必反。玄宗以其先奏，不坐，至是乃诛之。《安禄山事迹》上。

19. []{#唐轶十四-安禄山-19}
〔安禄山〕晚年益肥，腹垂过膝，自秤得三百五十斤。每朝见，玄宗戏之曰：「朕适见卿腹几垂至地。」禄山每行，以肩膊左右抬挽其身，方能移步。玄宗每令作《胡旋舞》，其疾如风。……禄山乘驿马诣阙，每驿中闲筑台以换马，谓之大夫换马台。不然马辄死。驿家市禄山乘马，以五石土袋试之，能驮者，乃高价市焉，饲以候禄山；鞍前更连置一小鞍，以承其腹。《安禄山事迹》上。

20. []{#唐轶十四-安禄山-20}
御史中丞杨国忠中外敬惮，每禄山登降，扶翼之。右丞相李林甫专宰相柄，威权莫二，见禄山于政事堂，引坐与语。时属冬寒，脱己袍披覆之，其为承恩见重也如此。《安禄山事迹》上。

21. []{#唐轶十四-安禄山-21}
唐安禄山多置道术人。谓术士曰：「我对天子亦无恐惧，唯见李相则神机悚战。」即李林甫。术士曰：「公有阴兵五百人，皆铜头铁额，常在左右，何得畏李相公！」又谓禄山曰：「吾安得见之？」禄山因表请宴宰相。令术士于帘下窥之。惊曰：「吾初见报相公来，有双鬟二青衣，捧香炉先入。仆射侍衞铜头铁额之类，皆穿屋逾垣而走，某亦不知其故。当是仙官暂谪居人间也。」《逸史》（《广记》七六、一九）。

22. []{#唐轶十四-安禄山-22}
安禄山得飞刚宝剑，欲奏上，乞封剑为坚利侯。僚属以无此例，力止之。《清异录》下。

23. []{#唐轶十四-安禄山-23}
见唐玄宗[69](#唐轶二-唐玄宗-69)、[188](#唐轶二-唐玄宗-188)。
24. []{#唐轶十四-安禄山-24}
见唐玄宗[69](#唐轶二-唐玄宗-69)、[188](#唐轶二-唐玄宗-188)。

25. []{#唐轶十四-安禄山-25}
十三载正月四日，禄山入觐于行在，乃见于禁中，赐锦彩缯宝钜万。时肃宗覩其凶逆之状已露，言于玄宗，玄宗不纳。肃宗恐宗庙颠覆，乃至诚祈一梦。是夜，梦故内侍胡普升等二人舁一紫鞍覆黄帕，自天而下，至于肃宗前，一素板丹书，文字甚多，所记者唯四句，曰：「厥不云乎，其惟其时，上天所命，福禄不觑。」及见玄宗，涕泣而言曰：「臣本胡人，陛下不次擢用，累居节制，恩出常人。杨国忠妒嫉，欲谋害臣，臣死无日矣。」李林甫阴狭多智，见禄山，必揣知其情伪，遂长服之。杨国忠性躁，而禄山视之蔑如也。至是国忠言其必反，奏请追之。禄山以玄宗不疑，促驾朝见。以故，玄宗益信禄山为忠，不信国忠之言。九日，加禄山尚书左仆射……禄山归范阳，玄宗御望春亭送别，脱御服以赐之，禄山受之，惊惧不敢言。自谓先兆，恐复留之，遂疾驱出关。至淇门，顺流而下，所至郡县，船夫持牵板绳立于岸上以待，至则牵之，而日行三四百里。《安禄山事迹》中。

26. []{#唐轶十四-安禄山-26}
见杨国忠[13](#唐轶十三-杨国忠-13)、[16](#唐轶十三-杨国忠-16)、[17](#唐轶十三-杨国忠-17)。
27. []{#唐轶十四-安禄山-27}
见杨国忠[13](#唐轶十三-杨国忠-13)、[16](#唐轶十三-杨国忠-16)、[17](#唐轶十三-杨国忠-17)。
28. []{#唐轶十四-安禄山-28}
见杨国忠[13](#唐轶十三-杨国忠-13)、[16](#唐轶十三-杨国忠-16)、[17](#唐轶十三-杨国忠-17)。

29. []{#唐轶十四-安禄山-29}
禄山既至范阳，忧不自安，始决计称兵向阙。自是，或言禄山反者，玄宗缚送禄山，以是道路相目，无敢言者。奏还者告禄山反，乃囚于商州。将送之，遇禄山起兵，乃放之。《安禄山事迹》中。

30. []{#唐轶十四-安禄山-30}
〔十四载〕九月九日甲午，缚太原尹杨光翙，送之。贼将高邈伪进射生手二十人，光翙轻骑出迎，遂为所执，送诣禄山。太原奏光翙被擒，并东受降城奏禄山反。玄宗犹疑以雠嫌毁谮，尚不之信。 移牒陈其罪状，末云：「光翙今已就擒，国忠岂能更久。」其日阴风凄惨，观者寒心。至巨鹿郡，欲宿，禄山忽惊曰：「我名禄，非所宜宿也。」移营至沙河县，博陵太守张万顷献《汉高祖不宿柏人颂》。王子牒至云：「渡黄河，河水见底，冰结成桥。」禄山多载草木于河中，并以长索系破船、大树碍凌，一宿而冰合。《安禄山事迹》中。

31. []{#唐轶十四-安禄山-31}
安禄山天宝末请以蕃将三十人代汉将，玄宗宣付中书令即日进呈。韦见素谓杨国忠曰：「安禄山有不臣之心，暴于天下，今又以藩将代汉，其反明矣。」遽请对。玄宗曰：「卿有疑禄山之意邪？」见素趋下殿，涕泗且陈禄山反状。诏令复位，因以禄山表留上前而出。俄又宣诏曰：「此之一奏，姑容之，朕徐为图矣。」见素自此后，每对见，每言其事，曰：「臣有一策，可销其难，请以平章事追之。」玄宗许为草诏，讫，中留之，遣中使辅璆琳送甘子，且观其变。璆琳受赂而还，因言无反状。玄宗谓宰臣曰：「必无二心，诏本朕已焚矣。」后璆琳纳赂事泄，因祭龙堂，托事扑杀之。十四年，遣中使马承威赍玺书召禄山曰：「朕与卿修得一汤，故召卿。至十月，朕待卿于华清宫。」承威复命，泣曰：「臣几不得生还。禄山见臣宣进旨，踞床不起，但云：『圣体安稳否？』遽令送臣于别馆。数日，然后免难。」至十月九日，反于范阳。《大唐新语》二。

32. []{#唐轶十四-安禄山-32}
见韦见素[3](#唐轶十三-韦见素-3)。

33. []{#唐轶十四-安禄山-33}
自其年八月后，慰谕兵士，磨厉戈矛，颇异于常，识者窃怪矣。至是，禄山勒兵夜发。将出，命属官等谓曰：「奏事官胡逸自京回，奉密旨，遣禄山将随身兵马入朝来，莫令那人知。群公勿怪，便请随军。」《蓟门纪乱》（《通鉴考异》一四）。

34. []{#唐轶十四-安禄山-34}
安禄山将反前三两日，于宅宴集大将十余人，锡赉绝厚，满厅施大图，图山川险易攻取剽劫之势，每人付一图，令曰：「有违者斩，直至洛阳！」指挥皆毕，诸将承命，不敢出声而去，于是行至洛阳，悉如其画也。《幽闲鼓吹》。

35. []{#唐轶十四-安禄山-35}
哥舒翰拥兵守潼关，又令王思礼至陕州见贼将伪御史中丞、无敌将军、平西大使崔干祐，说以祸福。禄山始惧，责高尚及严庄曰：「汝等令我举事，皆云必成，四边兵马若是，必成何在？汝等陷我，不见汝等矣。」遂诫门下逐之。数日，禄山忧惧不知所为，而怒不解。及田干真自关至，从容为尚等言于禄山：「拨乱之主，经营创业，草昧之际，靡不艰难。汉祖狼狈于荥阳，曹公倾覆于赤壁，未尝一举而成大事者。今四面兵马虽多，皆募新军乌合之众，未经行阵堡垒，非劲锐之卒，不足为我敌。纵大事不成，犹可效袁本初以数万之众据守河北之地，亦足过十年五岁耳。庄、尚皆佐命元勋，何以遽斥绝之，使诸将闻之，心不动摇乎？」禄山喜曰：「阿法之言是也。吾已绝之，奈何？」干真曰：「但唤取慰劳之，其心必安。」因诏尚等饮燕酣乐。禄山自唱《倾杯乐》与尚送酒，待之如初。阿法，干真小字也。《安禄山事迹》中。

36. []{#唐轶十四-安禄山-36}
上西幸蜀，禄山以车辇、乐器及歌舞、衣服迫胁乐工，牵引其犀象，驱掠舞马，尽入洛阳，复散于河北。旧时之盛，扫地而尽矣。洎肃宗克复，方散求于人间。其后归于京师者，十无一二焉。禄山至东都，既怀僭逆，大设声乐。禄山揣幽戎王、蕃胡酋长多未之见，因诳之曰：「吾自有天下，大象自南海奔走而至，见吾必拜舞。鸟兽尚知天命有所归，何况人乎？则四海必从我。」于是左右引象来，至则瞋目愤怒，略无拜舞者。禄山大怀惭怒，命左右置槛穽中，以烈火𦶟之，以刀槊俾壮士乘高投之，洞中胸臆，血流数丈。旧人乐工见者，无不掩泪。《明皇杂录》（张本《说郛》三二）。《岭表录异》上。又《类说》四五引。《南楚新闻》（《记纂渊海》九八）。参见唐玄宗[172](#唐轶二-唐玄宗-172)。

37. []{#唐轶十四-安禄山-37}
天宝末，群贼陷两京，大掠文武朝臣及黄门、宫嫔、乐工、骑士。每获数百人，以兵仗严衞送于雒阳。至有逃于山谷者，而卒能罗捕，追胁授以冠带。禄山尤致意乐工，求访颇切，于旬日获梨园弟子数百人。群贼因相与大会于凝碧池。宴伪官数十人，大陈御库珍宝，罗列于前后。乐既作，梨园旧人不觉歔欷，相对泣下。群逆皆露刃持满以胁之，而悲不能已。有乐工雷海清者，投乐器于地，西向恸哭，逆党乃缚海清於戏马殿支解以示众。闻之者莫不伤痛。王维时为贼拘于菩提寺中，闻之赋诗曰：「万户伤心生野烟，百官何日更朝天。秋槐叶落空宫里，凝碧池头奏管弦。」《明皇杂录》补遗。又《广记》四九五引。

38. []{#唐轶十四-安禄山-38}
禄山先患眼疾，日加昏昧，殆不见物，又性转严酷，事不如意，即加箠挞，左右给侍微过，便行斧钺。特宠段氏，常欲以段氏所生庆恩代长子庆绪为嗣。庆绪每惧见废，严庄亦虑禄山眼疾转甚，恐宫中事变之后将不利，遂夜与庆绪及禄山左右阉竖李猪儿等同谋。庄谓庆绪曰：「殿下闻大义灭亲乎？臣子之闲事不得已而为者，不可失也。」庆绪小胡，性又怯懦，忧惧之际，遂应之曰：「兄之所为，敢不从命。」又谓猪儿曰：「汝事皇帝，鞭笞宁可数乎？汝不行大事，死无日矣。」〔至德〕二年正月五日，遂相与谋杀禄山。严庄、庆绪执兵立于帐外，猪儿执大刀直入帐下，以刀斩其腹，左右惧不敢动。禄山眼无所见，床头常著佩刀，始觉难作，扪刀不得，但以手撼帐竿大呼云：「贼由严庄。」须臾，腹已数斗血流出。掘床下地，以毡裹其尸埋之，戒宫中勿令泄。庄明日宣言于外，称禄山疾亟，伪诏立庆绪为皇太子，军国事大小并决之于庆绪。伪即位，尊禄山为太上皇。庆绪常兄事严庄，每事必咨之。猪儿，契丹之降口也，年十岁余，事禄山颇谨。宫刑之时，流血数斗，殆死，数日方苏，幼时禄山最信之。禄山腹大，每著衣服，令三四人擎腹，猪儿头戴之，始得系衣带。玄宗赐禄山华清宫浴，猪儿得入宫与禄山解著衣裳。然禄山性残暴，鞭挞猪儿最多，遂有割腹之祸。《安禄山事迹》下。

39. []{#唐轶十四-安禄山-39}
安禄山押字，以手指三撮而成。《卢氏杂说》（《类说》四九）。《南部新书》癸。

## 史思明

1. []{#唐轶十四-史思明-1}
史思明常畏〔蔡〕希德，自知谋策、果断、英武皆不及之。时希德在相州，为庆绪竭节展効，思明未敢显背。无何，希德为庆绪所杀，思明初闻，惊疑不信，及知其实，大喜见于颜色焉。《苏门纪乱》（《通鉴考异》一五）。

2. []{#唐轶十四-史思明-2}
思明混诸嫡庶，以少者为尊，唯爱所钟，即为继嗣，欲杀朝义，追朝清为伪太子。左右泄之，父子之隙自此始构。《河洛春秋》（《通鉴考异》一六）。

3. []{#唐轶十四-史思明-3}
史贼入洛阳，登明堂，仰观栋宇，谓其徒曰：「大好舍屋。」又指诸鼎曰：「煮物料处亦大近。」洎残孽奔走，明堂与慈阁俱见焚烧。《封氏闻见记》四。

4. []{#唐轶十四-史思明-4}
安禄山败，史思明继逆，至东都，遇樱桃熟，其子在河北，欲寄遗之，因作诗同去。诗云：「樱桃一笼子，半已赤，半已黄。一半与怀王，一半与周至。」诗成，左右赞美之，皆曰：「明公此诗大佳。若能言一半周至，一半怀王，即与黄字声势稍稳。」思明大怒曰：「我儿岂可居周至之下！」思明长驱至永宁县，为其子朝义所杀。思明曰：「尔杀我太早，禄山尚得至东都，而尔何亟也？」思明子伪封怀王，周至即其傅也。《芝田录》（《广记》四九五）。《群居解颐》（张本《说郛》三二、陶本《说郛》二四）。

5. []{#唐轶十四-史思明-5}
思明本不识文字，忽然好吟诗，每就一章，必驿宣示，皆可绝倒。尝欲以樱桃赐其子朝义及周贽，以彩牋敕左右书之，曰：「樱桃一笼子，半赤一半黄。一半与怀王，一半与周贽。」小吏龙谭进曰：「请改为一半与周贽，一半与怀王，则声韵相协。」思明曰：「韵是何物？岂可以我儿在周贽之下！」又《题石榴》诗曰：「三月四月红花里，五月六月瓶子里。作刀割破〔黄胞衣〕，六七千个赤男女。」郡国传写，置之邮亭。《安禄山事迹》下。　案：《避暑录话》上作安禄山事，误。

6. []{#唐轶十四-史思明-6}
河南广武山有流桂泉，史思明于其上立汉高庙。《大唐传载》。

## 史朝兴

1. []{#唐轶十四-史朝兴-1}
思明既王，有数十州之地，年余，朝兴遂为皇太子。朝兴，辛氏之长男，特为思明所爱，嗜酒好色，凶犷顽戾，招集幽、蓟恶少与其年齿相类者百人为左右，皆弯弓利剑，饰以丹雘、珠玉，带佩印，雕镂金银，控弦挥刃，常如见敌，以南行大将子弟统之。每与其党饮宴，酒酣，𦶟燎其须发，或以铜弹丸击之，以颐颡为的。血流至地，无楚痛之色，则赏卮酒；少似嚬蹙，乃鞭之，从胫至踵，或至数千，困绝将殒，方舍之。候稍愈，复鞭之，有杖六七千不死者。姬妾皆思明所掠良家子，有不称命，则杀之。亦有以汤镬死者，既火盛汤沸，令壮士抱而投之，初宛转叫呼，须臾骨肉糜烂。旁人皆毛竖股栗，朝兴笑临而观之，以所策毬杖于镬中撞击，颜色自若。上元二年三月甲寅，使使告捷，云王师败绩于洛北，斩首万余级，勒其六宫及朝兴，备车马，为赴洛之计。贼庭之党相庆，踊跃叫唤，声振天地十余日。又宦者二人传思明伪敕云：收兵陕、虢，以朝兴为周京留守，仍勒驰驿速发，并辛氏已下续行。朝兴大喜。其宦者，朝义伪遣之，人莫知也。时朝义已杀思明，僭位，潜勒伪左散骑常侍张通儒、户部尚书康孝忠与朝兴衙将高鞫仁、高如震等谋诛朝兴。其日，朝兴速召工匠与其母、妻造宝钿鞍勒，搜索库藏，修乘骑之具，并命左右各备行装，唯数十人侍衞。思明留骏马百余匹在其厩中，朝兴出入驰骤，每日则于桑干河饮之。通儒将入，潜令康孝忠从数十人持兵诣饮处，驰取其马，闭于城南毗沙门神之院。通儒与鞫仁领步兵十余人入其日华门，伪皇城留守刘象昌逢之，惊问其故。通儒顾左右斩之。俄而朝兴腹心衞鸣鹤又问，亦斩之。子城扰乱。朝兴惶怖，犹能擐甲持兵，与亲信二三十人出拒，奔走于厩中取马。马尽矣，唯病马一匹，朝兴乘而策之，不前，遂步战。通儒立白旗招朝兴之党，降者舍罪，复官爵。恶少等虽沐朝兴之锡赉，亦怨其无道鞭捶，降者太半。朝兴犹从十余人接战，弓矢所发，无不中者，中者皆应弦没羽。通儒军披靡，所伤者数十百人，退出子城外。人不知甲兵之故，皆惶恐潜匿。通儒于城门拒战良久，日已云暮，朝兴众寡不敌，走匿城上之逍遥楼，遂失其所。通儒兵入禁中，劫掠金帛，思明、朝兴妻衣服皆尽。夜半，蕃将曹闵之于楼上擒获之。朝兴曰：「我兄弟六七人，朝兴一身，斩之何益！」高如云对曰：「以殿下残酷，人各有怨心。」朝兴曰：「乞放此一度，后更不敢。」执者皆笑。又谓闵之曰：「此腰带三十两黄金新造，谨奉将军。」闵之曰：「殿下但死，腰带闵之自解取。」左右益笑。缢以弓弦，断其首，函送洛阳。《蓟门纪乱》（《通鉴考异》一六）。　案：朝兴，《资治通鉴》作「朝清」。

## 张通儒

1. []{#唐轶十四-张通儒-1}
禄山以张通儒为西京留守。通儒素惮侍中苗公晋卿、内史崔公光远。二人并伪于通儒处请复本职，通儒许之。由是微申存抚两街百姓，长安稍见宁帖；密宣谕人主苍惶西幸之意，老幼对泣，悲不自胜，皆感恩旨。苗公乘驴间道赴蜀奔驾，光远亦潜去焉。通儒素惮两公名德，内特宽之。《天宝乱离记》（《通鉴考异》一五）。　案：《通鉴考异》曰：「按《旧·苗晋卿传》，潜遁山谷，南投金州，未尝受贼官。今不取。」

# 唐人轶事汇编卷十五

## 房　琯

1. []{#唐轶十五-房琯-1}
房琯少时，曾至洲渚上团沙，揑成睡嵇康，甚有标态，见者多爱之。《童子通神录》（《云仙杂记》七）。

2. []{#唐轶十五-房琯-2}
见陆象先[4](#唐轶十一-陆象先-4)。

3. []{#唐轶十五-房琯-3}
开元中房琯之宰卢氏也，邢真人和璞自泰山来，房琯虚心礼敬，因与携手闲步，不觉行数十里。至夏谷村，遇一废佛堂，松竹森映。和璞坐松下以杖扣地令侍者掘深数尺，得一缾，缾中皆是娄师德与永公书。和璞笑谓曰：「省此乎？」房遂洒然方记其为僧时。永公即房之前身也。和璞谓房曰：「君殁之时，必因食鱼脍。既殁之后，当以梓木为棺，然不得殁于君之私第，不处公馆，不处玄坛佛寺，不处亲友之家。」其后谴于阆州，寄居州之紫极宫。卧疾数日，使君忽具鲙邀房于郡斋，房亦欣然命驾。食竟而归，暴卒。州主命攒椟于宫中，棺得梓木为之。《明皇杂录》上。又《广记》一四八引。《冷斋夜话》八。

4. []{#唐轶十五-房琯-4}
见崔涣[1](#唐轶十五-崔涣-1)、[2](#唐轶十五-崔涣-2)。

5. []{#唐轶十五-房琯-5}
杭州房琯为盐官令，于县内凿池构亭，曰「房公亭」，后废。　案《唐书·房琯传》：琯，河南人，亦未为盐官令。此疑有误。《唐语林》五。

6. []{#唐轶十五-房琯-6}
见第五琦[1](#唐轶十五-第五琦-1)。

7. []{#唐轶十五-房琯-7}
司空图《房太尉汉中》诗云：「物望倾心久，凶渠破胆频。」注谓「禄山初见分镇诏书，拊膺叹曰：吾不得天下矣。非琯无能画此计者。」盖以乘舆虽播迁，而诸子各分统天下兵柄，则人心固所系矣，未可以强弱争也。今《唐史》乃不载此语。图博学多闻，尝位朝廷，且修史，其言必有自来。夫身以此废，而功之在时乃若是，于其人之利害，岂不重哉！惜乎，史臣不能为一白之也。《蔡宽夫诗话》（《苕溪渔隐丛话》前集一四。）

8. []{#唐轶十五-房琯-8}
苏州洞庭，杭州兴德寺，房太尉琯云：「不游兴德、洞庭，未见佳处。」寿安县有喷玉泉石溪，皆山水之胜绝者也。贞元中，琯以宾客辞为县令，乃刬翳荟，开径隧，人闻而异焉。太和初，博陵崔蒙为主簿，标准于道周，人方造而游焉。《传记》（《广记》二〇一）。《大唐传载》。

9. []{#唐轶十五-房琯-9}
蜀之蚊蚋惟汉州为最著，濒水处蛙声亦为多。唐相房公琯作西湖，无蚊蚋及蛙声。《周礼》：「蝈氏掌去黾，焚牡鞠，以灰洒之则死；以其烟被之，则凡水虫无声。」殆用此术。然不载蚊蚋之禁如何，而同历数百年，其术不衰。予熙宁乙卯宿西湖，虽无蛙声，然有蚊蚋。或云近始有，或云误传。《东斋记事》四。

10. []{#唐轶十五-房琯-10}
见宋昌藻[1](#唐轶十四-宋昌藻-1)。

11. []{#唐轶十五-房琯-11}
见韦陟[3](#唐轶十三-韦陟-3)。

12. []{#唐轶十五-房琯-12}
房次律弟子金图十二岁时，次律征问葛洪仙箓中事，以水玉一云玄珠数珠手节之，凡两徧，近二百事，琅琅诵之不止。次律赏以转枝梨。《童子通神集》（《云仙杂记》一）。

## 崔　圆

1. []{#唐轶十五-崔圆-1}
崔相国圆，少贫贱落拓，家于江淮间。表丈人李彦允为刑部尚书，崔公自南方至京候谒，将求小职。李公处于学院，与子弟肄业，然待之蔑如也。一夜，李公梦身被桎梏，其辈三二百人，为兵仗所拥，入大府署，至厅所，皆以姓名唱入。见一紫衣人据案，彦允视之，乃崔公也，遂于阶下哀叫请命。紫衣笑曰：「且收禁。」惊觉甚骇异，语于夫人。夫人曰：「宜厚待之，安知无应乎？」自此优礼日加，置于别院，会食中堂。数月，崔公请出，将求职于江南，李公及夫人因具盛馔，儿女悉坐。食罢，崔公拜谢曰：「恩慈如此，不知何以报効。某每度过分，未测其故，愿丈人示之。」李公笑而不为答，夫人曰：「亲表姪与子无异，但虑不足，亦何有恩慈之事。」李公起，夫人因谓曰：「贤丈人昨有异梦，郎君必贵。他日丈人迍难，事在郎君，能特达免之乎？」崔公曰：「安有是也！」李公至，复重言之，崔公踧踖而已，不复致词。李公云：「江淮路远，非求进之所。某素熟杨司空，以奉托。」时国忠以宰相领西川节度，崔既谒见，甚为杨所礼，乃奏崔公为节度巡官，知留后事。发日，李公厚以金帛赠送。至西川，未一岁，遇安禄山反乱，玄宗播迁，遂为节度使，旬日拜相。时京城初尅复，胁从伪官陈希烈等并为诛夷，彦允在数中。既议罪，崔公为中书令，详决之，果尽以兵仗围入，具姓名唱过，判云准法。至李公，乃呼曰：「相公记昔年之梦否？」崔公颔之，遂判收禁。既罢，具表其事，因请以官赎彦允之罪。肃宗许之，特诏免死，流岭外。《逸史》（《广记》一四八）。

2. []{#唐轶十五-崔圆-2}
崔圆微时，欲举进士，于魏县见市令李含章，云：「君合武出身，官更不停，直至宰相。」开元二十三年，应将帅举科，又于河南府充乡贡进士。其日正于福唐观试，遇敕下，便于试场中唤将，拜执戟参谋河西军事。应制时，与越州剡县尉窦公衡同场并坐，亲见其事。后官更不停，不逾二十年，拜中书令、赵国公，实食封五百户。又圆微尝作司勋员外，释服往见会昌寺克慎师，师笑云：「人皆自台入省，公乃自省入台，从此常合在鎗槊中行，后当大贵。」无何，为刑部员外兼侍御史，充剑南节度留后。入剑门后，每行常有兵戈，未逾一年，便致勋业。崔初入蜀，常于亲知自说如此。《定命录》（《广记》二二二）。

3. []{#唐轶十五-崔圆-3}
安禄山之陷两京，王维、郑虔、张通皆处于贼庭，洎尅复，俱囚于杨国忠旧宅。崔相国圆因召于私第令画，各画数壁。当时皆以圆勋贵莫二，望其救解，故运思精深，颇极能事，故皆获宽典。至于贬降，必获善地。《明皇杂录》下。又《广记》二一二引。《图画见闻志》五。

4. []{#唐轶十五-崔圆-4}
崔赵公尝问径山曰：「弟子出家得否？」答曰：「出家是大丈夫事，非将相所为也。」《国史补》上。《唐语林》四。

## 裴　冕

1. []{#唐轶十五-裴冕-1}
见张守珪[2](#唐轶十一-张守珪-2)。

2. []{#唐轶十五-裴冕-2}
裴冕为王𫟹判官，𫟹得罪伏法，李林甫操窃权柄，咸惧之，𫟹宾佐数人，不敢窥𫟹门。冕独收𫟹尸，亲自护丧，瘗于近郊。《谭宾录》（《广记》一六七）。

3. []{#唐轶十五-裴冕-3}
李辅国扈从肃宗，栖止帷幄，宣传诏命，自灵武列行军司马，中外枢要，一以委之。及克京城后，于银台门决事，凡追捕，先行后闻，权倾朝野，道路侧目。又求宰相，肃宗谓之曰：「卿勋业则可，公卿大臣不欲，如之何？」又讽裴冕等速表荐己。肃宗患之，乃谓萧华曰：「辅国求为宰相，若公卿表来，不得不与。卿与裴冕早为之所。」华出问冕，冕曰：「初无此事，臂可截也，而表不为也。」复命奏之，上大悦。《大唐新语》三。　案：裴冕，原误作「裴晃」。此据《旧唐书·萧华传》改。

4. []{#唐轶十五-裴冕-4}
李齐物天宝初为陕州刺史，开砥柱之险，石中铁犁铧有「平陆」字，因改河北县为平陆县。齐物性褊急，怒陕县尉裴冕于州城大路，冠冕之士鄙之。后冕为宰相，除齐物太子宾客，时人嘉冕不报私怨。《谭宾录》（《广记》一七六）。

5. []{#唐轶十五-裴冕-5}
裴冕代杜鸿渐秉政，小吏以俸钱文簿白之，冕顾子弟，喜见于色。其嗜财若此。冕性本侈靡，好尚车服，名马数百金者十匹。每会客，滋味品数多有不知名者。《朝野佥载》（《广记》二三七。明钞本作出《卢氏杂记》）。《玉泉子》。《续世说》九。

6. []{#唐轶十五-裴冕-6}
永泰初，乃诏左仆射裴冕等一十三人同于集贤院待制，特给飧钱，缮修廨宇，以优其礼。自后迁者非一。隋制桐木巾子，盖取便于事。武德初，使用丝麻为之，头初上平小。至则天时内宴，赐群臣高头巾子，号为武家样。后裴冕自创巾子，尤奇妙，长安谓之仆射样。《南部新书》丙。参见裴遵庆[2](#唐轶十五-裴遵庆-2)。

## 崔　涣

1. []{#唐轶十五-崔涣-1}
开元末，杭州有孙生者，善相人。因至睦州，郡守令遍相僚吏。时房琯为司户，崔涣自万年县尉贬桐庐县丞，生曰：「二君位皆至台辅，然房神器大宝，合在掌握中。崔后合为杭州刺史，某虽不见，亦合蒙其恩惠。」既而房以宰辅赍册书，自蜀往灵武授肃宗。崔后果为杭州刺史，下车访孙生，即已亡旬日矣。署伊子为牙将，以粟帛赈恤其家。《明皇杂录》上。又《广记》一四八引。《广记》二二二又引作《广德神异录》。

2. []{#唐轶十五-崔涣-2}
仆射房琯、相国崔涣并曾贬任睦歙州官。时有婺州人陈昭，见之云：「后二公并为宰相，然崔公为一大使，来江南。」及至德初，上皇入蜀，房、崔二公，同时拜相。崔后为选补使，巡按江东，至苏杭间。崔公自说。《定命录》（《广记》二二二）。

## 张　镐

1. []{#唐轶十五-张镐-1}
张镐少有大志，游京师，未始知名。嗜酒跌宕，人有邀之，策杖而往，大醉即归，言不及世务。杨国忠荐为右拾遗，不二年，由谏议大夫擢中书侍郎平章事。杜少陵云：「张公一生江海客，身长九尺须眉苍。召起遄遇风云会，扶颠始知筹策良。」正谓镐。《诗话总龟》前集一七。

2. []{#唐轶十五-张镐-2}
老杜云：「张公一生江海客，身长九尺须眉苍。」谓张镐也。萧嵩荐之，云：「用之为帝王师，不用则穷谷一叟尔。」《百斛明珠》（《诗话总龟》前集七）。

3. []{#唐轶十五-张镐-3}
起家二年为丞相：张镐。按独孤及撰张镐神道碑云：一命左拾遗，二命右补阙，三命侍御史，四命谏议大夫，五命中书侍郎平章事。起家二年秉国钧，自古未有。《卓异记》。

4. []{#唐轶十五-张镐-4}
中书侍郎张镐为河南节度，镇陈留。后兼统江、淮诸道，将图进取，中官络绎。镐起自布素，一二年而登宰相，正身特立，不肯苟媚，阉宦去来，以常礼接之。由是大为群阉所嫉，称其无经略才。征入，改为荆府长史。未几，又除洪府长史，江西观察使。《封氏闻见记》九。《唐语林》三。

5. []{#唐轶十五-张镐-5}
洪州城自马瑗置立后，不复修革，相传云，修者必死。永泰中，都督张镐修之不疑。忽城西北陬遇一大坎，坎中见二蛇，一白一黑，头类牛，形如巨瓮，长六十余尺，蜿蟺在坑中，其余小蛇不可胜数。遽以白镐，镐命逐之出。乃以竹篾缚其头，牵之。蛇初不开目，随牵而出。小蛇甚多，军人或有伤其小者十余头，然犹大如饮椀。二蛇相随入徐孺亭下放生池中，池水深数丈，其龟皆走出上岸，为人所获，鱼亦鼓鳃出水，须臾皆死。后七日，镐薨，判官郑从、南昌令马皎二子相继而卒。《广异记》（《广记》四五七）。

## 苗晋卿

1. []{#唐轶十五-苗晋卿-1}
苗帝师困于名场。一年，似得，复落第。春景暄妍，策蹇驴出都门，贳酒一壶，藉草而坐，醺醉而寐。久之，既觉，有老父坐其旁，因揖叙，以余杯饮老父。媿谢曰：「郎君萦悒耻，宁要知前事耶？」苗曰：「某应举已久，有一第分乎？」曰：「大有事。但更问。」苗曰：「某困于穷变，一郡宁可及乎？」曰：「更向上。」曰：「廉察乎？」曰：「更向上。」苗公乘酒猛问曰：「将相乎？」曰：「更向上。」苗公怒，全不信，因肆言曰：「将相向上，作天子乎？」老父曰：「天子真者即不得，假者即得。」苗都以为怪诞，揖之而去。后果为将相。及德宗升遐，摄冢宰三日。《幽闲鼓吹》。又《广记》八四引。《唐语林》六。

2. []{#唐轶十五-苗晋卿-2}
见张倚[1](#唐轶十四-张倚-1)。

3. []{#唐轶十五-苗晋卿-3}
苗晋卿采访河东，归乡拜扫。郡将宴苗，使属县令行酒，酒至，苗必起身受杯，立饮卒爵。又市老献酒，苗降西阶拜之而后饮。时人称之。时自天官侍郎、河东采访使归潞州壶关县。《说苑》（《广卓异记》一二）。

4. []{#唐轶十五-苗晋卿-4}
苗晋卿为东都留守，有士健屡犯科禁，罪当杖罚。谓之曰：「留守鞭武人甚易，舍之甚难。舍，人之所易。」遂舍之。武人自励，卒成善士。《南部新书》庚。

5. []{#唐轶十五-苗晋卿-5}
见张通儒[1](#唐轶十四-张通儒-1)。

6. []{#唐轶十五-苗晋卿-6}
今延英殿，灵芝殿也，谓之小延英。苗韩公居相位，以足疾，步骤微蹇，上每于此待之。宰相对于小延英，自此始也。《尚书故实》。《南部新书》乙。

## 吕　諲

1. []{#唐轶十五-吕諲-1}
《礼记·祭法》累代祭名，不闻有戟神，是知无拜祭之礼也。近代受节，置于一室，朔望必祭之，非也。凡戟：天子二十四，诸侯十。今之藩镇，即古之诸侯也。在其地，则施于衙门；虽罢守藩阃，有爵位崇高，亦许列于私第。上元元年，宰相吕諲立戟。有司载戟及门，諲方惨服，乃更吉服，迎而拜之，颇为有识者所嗤。则知辱君命拜赐可也。拜戟祭节，大乖于礼。《刊误》下。《唐语林》五。

## 裴遵庆

1. []{#唐轶十五-裴遵庆-1}
裴仆射遵庆罢相知选，朝廷优其年德，令就宅注官，自宣平坊牓引仕子以及东市西街，时人以为盛事。《国史补》下。又《广记》一八六引。　案：《广卓异记》一八引《唐书》误作裴光庭事。

2. []{#唐轶十五-裴遵庆-2}
裴仆射遵庆二十入仕，裹折上巾子，未尝随俗样。凡代之移易者五六，而公年九十所裹者，犹幼小时样。今巾子有「仆射样」。《大唐传载》。《唐语林》四。参见裴冕[6](#唐轶十五-裴冕-6)。

## 李　揆

1. []{#唐轶十五-李揆-1}
李相国揆以进士调集在京师，闻宣平坊王生善易筮，往问之。王生每以五百文决一局，而来者云集，自辰及酉，不次而有空反者。揆时持一缣晨往，生为之开卦曰：「君非文章之选乎？当得河南道一尉。」揆负才华，不宜为此，色悒忿而去。王生曰：「君无怏怏。自此数月，当为左拾遗。前事固不可涯也。」揆怒未解。生曰：「若果然，幸一枉驾。」揆以书判不中第，补汴州陈留尉，始以王生之言有征，复诣之。生于几下取一缄书，可十数纸，以授之曰：「君除拾遗，可发此缄。不尔当大咎。」揆藏之。既至陈留，时采访使倪若水以揆才华族望，留假府职。会郡有事须上请，择与中朝通者，无如揆，乃请行。开元中，郡府上书姓李者，皆先谒宗正。时李璆为宗长。适遇上尊号，揆既谒璆，璆素闻其才，请为表三通，以次上之。上召璆曰：「百官上表，无如卿者。朕甚嘉之。」谬顿首谢曰：「此非臣所为，是臣从子陈留尉揆所为。」乃下诏召揆。时揆寓宿于怀远坊卢氏姑之舍，子弟闻召，且未敢出，及知上意欲以推择，遂出。既见，乃宣命宰臣试文词。时陈黄门为题目三篇，其一曰《紫丝盛露囊赋》，二曰《答吐蕃书》，三曰《代南越献白孔雀表》。揆自午及酉而成。既封，请曰：「前二首无所遗限，后一首或有所疑，愿得详之。」乃许拆其缄。涂八字，旁注两句。既进，翌日授左拾遗。旬余，乃发王生之缄视之，三篇皆在其中，而涂注者亦如之。遽命驾往宣平坊访王生，则竟不复见矣。《前定录》（《广记》一五〇、张本《说郛》一〇〇、陶本《说郛》七二）。《唐语林》六。

2. []{#唐轶十五-李揆-2}
唐代宗将临轩送上计郡守，百僚外办。御辇俯及殿之横门，帝忽驻辇，召北省官谓曰：「我常记先朝每饯计吏，皆有德音，以申诫励。今独无有，可乎？」宰相匆遽不暇奏对。帝曰：「且罢朝撰词，以俟异日。」中书舍人李揆越班伏奏曰：「陛下送计吏，敕下已久，远近咸知。今忽临朝改移，或恐四方乍闻，妄生疑惑。今止须制词，臣请立操翰，伏乞陛下稍驻銮辂。」帝俞之，遂命纸笔，即令御前起草，随遣书工写录，顷刻而毕。及宣诏，每遇要处，帝必目揆于班。中外日俟揆之新命。时方盛暑，揆夜寝于堂之前轩，而空其中堂，为昼日避暑之所。于一夜，忽有巨狐鸣噪于庭，仍人立跳跃，目光迸射，久之，逾垣而去。揆甚恶之。是夜未艾，忽闻中堂动荡喧豗，若有异物。即令执烛开门以视，人辈惊骇返走，皆曰：「有物甚异。」揆即就窥，乃有虾蟇大如三斗釜，两目朱殷，蹲踞嚼沫。揆不令损害。堦前素有渍瓜果大铜盆，可受一斛，遂令家人覆其盆而合之，因扃其门，亦无他变。将晓，揆入朝，其日拜相。及归，亲族列贺。因话诸怪，即遣启户揭盆视之，已失其物矣。《异苑》（《广记》一三七）。　案：代宗，应为肃宗。

3. []{#唐轶十五-李揆-3}
唐丞相李揆，乾元初为中书舍人。尝一日退朝归，见一白狐在庭中捣练石上，命侍僮逐之，已亡见矣。时有客于揆门者，因话其事，客曰：「此祥符也，某敢贺。」至明日，果选礼部侍郎。《宣室志》一〇。又《广记》四五一引。

4. []{#唐轶十五-李揆-4}
李揆于乾元中为礼部侍郎。尝一日昼坐于堂之前轩，忽闻堂中有声极震，若墙圮。揆惊，入视之，见一虾蟇俯于地，高数尺，魅然殊状。揆且惊且异，莫穷其来。即命家童以巨缶盖焉。客曰：「夫虾蟇者，月中之物，亦天使也。今天使来公堂，岂非上帝以荣命付公乎？」黎明，启视之，已亡见矣。后数日，果拜中书侍郎平章事。《宣室志》一。又《广记》四七四引。《酉阳杂俎》前集四。《广卓异记》七。《南部新书》己。

5. []{#唐轶十五-李揆-5}
李揆秉政，苗侍中荐元载，揆不纳。谓晋卿曰：「龙章凤姿之士，不可见麞头鼠目之人。乃求官耶！」及载入相，除揆秘书监，江淮养疾，凡十余年。《南部新书》乙。

6. []{#唐轶十五-李揆-6}
卢新州为相，令李揆入蕃，揆对德宗曰：「臣不惮远使，恐死于道路，不达君命。」上恻然，欲免之，谓卢相曰：「李揆莫老无？」杞曰：「和戎之使，且须谙练朝廷事，非揆不可。且使揆去，向后差使小于揆年者，不敢辞远使矣。」揆既至蕃，蕃长曰：「闻唐家有一第一人李揆，公是否？」揆曰：「非也。他那个李揆争肯到此？」恐其拘留，以此谩之也。揆门户第一，文学第一，官职第一。致仕归东都，大司徒杜公罢淮海，入洛，见之，言及「头头第一」之说，揆曰：「若道门户，门户有所自，承余裕也；官职，遭遇尔。今形骸凋悴，看即下世，一切为空，何第一之有？」《刘宾客嘉话录》。又《广记》四九六引。《唐语林》四。

## 第五琦

1. []{#唐轶十五-第五琦-1}
肃宗初即位，在彭原，第五琦以言事得召见，请于江淮分置租庸使，市轻货以济军须。肃宗纳之，拜监察御史。房琯谏曰：「往者杨国忠厚敛以怒天下，今已乱矣。陛下即位以来，人未见德。琦，聚敛臣也，今复宠之，是除一国忠用一国忠也，将何以示远方，收人心乎？」肃宗曰：「今天下方急，六军之命若倒悬然，无轻货则人散矣。卿恶琦可也，何所取财？」琯不能对，卒用琦策。骤迁御史中丞，改铸乾元钱，一以当十。又迁户部侍郎、平章事，兼知度支租庸使，俄被放黜。代宗即位，复判度支盐铁事。永泰初，奏准天下盐斗收一百文，迄今行之。《大唐新语》一〇。《唐会要》八四。

## 李　泌

1. []{#唐轶十五-李泌-1}
李泌字长源，赵郡中山人也。六代祖弼，唐太师。父承休，唐吴房令。休娶汝南周氏。……泌生而发至于眉。先是周每产，必累日困惫，唯娩泌独无恙，由是小字为顺。泌幼而聪敏，书一览必能诵，六七岁学属文。开元十六年，玄宗御楼大酺，夜于楼下置高座，召三教讲论。泌姑子员俶，年九岁，潜求姑备儒服，夜升高座，词辨锋起，谭者皆屈。玄宗奇之，召入楼中，问姓名，乃曰：「半千之孙，宜其若是。」因问：「外更有奇童如儿者乎？」对曰：「舅子顺，年七岁，能赋敏捷。」问其宅居所在，命中人潜伺于门，抱之以入，戒勿令其家知。玄宗方与张说观棋，中人抱泌至。俶与刘晏，偕在帝侧。及玄宗见泌，谓说曰：「后来者与前儿绝殊，仪状真国器也。」说曰：「诚然。」遂命说试为诗，即令咏方圆动静。泌曰：「愿闻其状。」说应曰：「方如棋局，圆如棋子，动如棋生，静如棋死。」说以其幼，仍教之曰：「但可以意虚作，不得更实道棋字。」泌曰：「随意即甚易耳。」玄宗笑曰：「精神全大于身。」泌乃言曰：「方如行义，圆如用智，动如逞才，静如遂意。」说因贺曰：「圣代嘉瑞也。」玄宗大悦，抱于怀，抚其头，命果饵啗之。遂送忠王院，两月方归，仍赐衣物及彩数十，且谕其家曰：「年小，恐于儿有损，未能与官，当善视之，乃国器也。」由是张说邀至其宅，令其子均、垍相与若师友，情义甚狎。张九龄、贺知章、张庭珪、韦虚心，一见皆倾心爱重。贺知章尝曰：「此穉子目如秋水，必当拜卿相。」张说曰：「昨者上欲官之，某言未可，盖惜之，待其成器耳。」《邺侯外传》（《广记》三八）。《续世说》四。

2. []{#唐轶十五-李泌-2}
当其为儿童时，身轻，能于屏风上立，薰笼上行。道者云：年十五必白日升天。父母保惜，亲族怜爱，闻之，皆若有甚厄也。一旦空中有异香之气及音乐之声，李公之血属必迎骂之。至其年八月十五日，笙歌在室，时有彩云挂于庭树，李公之亲爱乃多捣蒜虀，至数斛，伺其异音奇香至，潜令人登屋，以巨杓飏浓蒜泼之，香乐遂散，自此更不复至。后二年，赋《长歌行》曰：「天覆吾，地载吾，天地生吾有意无？不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，平生志气是良图。请君看取百年事，业就扁舟泛五湖。」诗成，传写之者莫不称赏。张九龄见，独诫之曰：「早得美名，必有所折，宜自韬晦，斯尽善矣。藏器于身，古人所重。况童子耶！但当为诗以赏风景，咏古贤，勿自扬己为妙。」泌泣谢之。尔后为文，不复自言。九龄尤喜其有心，言前途不可量也。又尝以直言讽九龄，九龄感之，遂呼为小友。九龄出荆州，邀至郡经年。就于东都肄业，遂游衡山、嵩山，因遇神仙桓真人、羡门子、安期先生降之。羽车幢节，流云神光，照灼山谷。将曙乃去，仍授以长生羽化服饵之道，且戒之曰：「太上有命，以国祚中危，朝廷多难，宜以文武之道佐佑人主，功及生灵，然后可登真脱屣耳。」自是多绝粒咽气，修黄光谷神之要。及归京师，宁王延于第，玉真公主以弟呼之，特加敬异。常赋诗，必播于王公乐章。及丁父忧，绝食柴毁。服阕，复游嵩、华、终南，不顾名禄。《邺侯外传》（《广记》三八）。《邺侯家传》（《类说》二、张本《说郛》七）。《南楚新闻》（张本《说郛》七三、陶本《说郛》四六）。《五色线》下。

3. []{#唐轶十五-李泌-3}
泌自丁家艰，无复名宦之冀，服气修道，周游名山。诣南岳张先生受录，德宗追谥张为玄和先生。又与明瓒禅师游，著《明心论》。明瓒，释徒谓之嬾残。泌尝读书衡岳寺，异其所为，曰：「非凡人也。」听其中宵梵唱，响彻山林，泌颇知音，能辨休戚，谓嬾残经音先凄怆而后喜悦，必谪堕之人时至将去矣。候中夜，潜往谒之。嬾残命坐，拨火出芋以馅之，谓泌曰：「慎勿多言，领取十年宰相。」泌拜而退。天宝八载，在表兄郑叔则家。已绝粒多岁，身轻，能行屏风上，引指使气，吹烛可灭。每导引，骨节皆珊然有声。时人谓之鏁子骨。……后二岁，为玄宗所召。后常有隐者八人，容服甚异，来过郑家，数自言仙法严备，事无不至。临去，叹曰：「俗缘竟未尽，可惜心与骨耳。」泌求随去。曰：「不可。姑与他为却宰相耳。」出门不复见。因作八公诗叙之。《邺侯外传》（《广记》三八）。《邺侯家传》（《类说》二）。

4. []{#唐轶十五-李泌-4}
李泌幼警敏，赋诗讥杨国忠曰：「青青东门柳，岁晏必憔悴。」国忠诉于帝，帝曰：「赋柳讥卿，则赋桃者为讥朕，可乎？」《邺侯家传》（张本《说郛》七、《类说》二、《唐诗纪事》二七）。《南楚新闻》（张本《说郛》七三、陶本《说郛》四六）。

5. []{#唐轶十五-李泌-5}
天宝十载，玄宗访召入内，献《明堂九鼎议》，应制作《皇唐圣祚文》。多讲道谈经。肃宗为太子，𠡠与太子诸王为布衣交。为杨国忠所忌，以其所作《感遇》诗谤议时政，搆而陷之。诏于蕲春郡安置。天宝十二载，母周亡，归家，太子诸王皆使吊祭。寻禄山陷潼关，玄宗、肃宗分道巡狩。泌尝窃赋诗，有匡复意。虢王巨为河洛节度使，使人求泌于嵩少间。会肃宗手札至，虢王备车马送至灵武。肃宗延于卧内，动静顾问，规画大计，遂复两都。泌与上寝则对榻，出则联镳。代宗时为广平王，领天下兵马元帅，诏授侍谋军国天下兵马元帅府行军长史，判行军事，仍于禁中安置。崔圆、房琯自蜀至，册肃宗为皇帝，并赐泌手诏衣马枕被等。既立大功，而幸臣李辅国害其能，将不利之，因表乞游衡岳。优诏许之，给以三品禄俸。山居累年，夜为寇所害，投之深谷中。及明，乃攀缘他径而出，为槁叶所藉，略无所损。《邺侯外传》（《广记》三八）。

6. []{#唐轶十五-李泌-6}
天宝末，韦斌谪守蕲春。时李泌以处士放逐于彼，中夜同宴，屡闻鸮音，韦流涕而叹。泌曰：「此鸟之声，人以为恶，以好音听之，则无足悲矣。」请饮酒不闻鸮音者，浮以大白。坐客皆企其声，终夕不厌。《南部新书》己。

7. []{#唐轶十五-李泌-7}
初，肃宗之在灵武也，常忧诸将李、郭等，皆已为三公宰相，崇重既极，虑收复后无以复为赏也。泌对曰：「前代爵以报功，官以任能，自尧舜以至三代，皆所不易。今收复后，若赏以茅土，不过二三百户一小州，岂难制乎？」肃宗曰：「甚善。」因曰：「若臣之所愿，则特与他人异。」肃宗曰：「何也？」泌曰：「臣绝粒无家，禄位与茅土，皆非所欲。为陛下帷幄运筹，收京师后，但枕天子膝睡一觉，使有司奏客星犯帝座，一动天文，足矣。」肃宗大笑。及南幸扶风，每顿，必令泌领元帅兵先发，清行宫，收管钥，奏报，然后肃宗至。至保定郡，泌稍懈，先于本院寐，肃宗来入院，不令人惊之，登床，捧泌首置于膝，良久方觉。上曰：「天子膝已枕矣。尅复之期，当在何时？可促偿之。」泌遽起谢恩。肃宗持之不许。因对曰：「是行也，以臣观之，假九庙之灵，乘一人之威，当如郡名，必保定矣。」既达扶风，旬日而西域河陇之师皆会，江淮庸调亦相继而至，肃宗大悦。《邺侯外传》（《广记》三八）。《邺侯家传》（《类说》二、张本《说郛》七）。《南楚新闻》（张本《说郛》七三、陶本《说郛》四六）。

8. []{#唐轶十五-李泌-8}
上（今案：指肃宗）召光弼、子仪议征讨计，二人有迁延之言。上大怒，作色叱之，二人皆仆地，不毕词而罢。上告公曰：「二将自偏裨，一年，遇国家有难，朕又即位于此，遂至三公、将相；看已有骄色，商议征讨，欲迁延；适来叱之，皆倒。方图克复而将已骄，朕深忧之。朕今委先生戎事，府中议事，宜示以威令，使其知惧。」对曰：「陛下必欲使畏臣，二人未见广平，伏望令王亦暂至府。二人至，时寒，臣与饮酒。二人必请谒王，臣因为酒令，约不起，王至，但谈笑，共臣同慰安。酒散，乃谕其修谒于元帅。则二人见元帅以帝子之尊俯从臣酒令，可以知陛下方宠任臣，军中之令必行，他时或失律，能死生之也。」上称善。又奏曰：「伏望言于广平，知是圣意，欲李、郭之畏臣，非臣敢恃恩然也。」上曰：「广平于卿，岂有形迹！」对曰：「帝子国储，以陛下故亲臣；臣何人，敢不惧！」明日，将晓，王亦至。及李、郭至，具军容，修敬，乃坐饮。二人因言未见元帅，乃使报王。王将至，执盏为令，并不得起。及王至，先公曰：「适有令，许二相公不起。」王曰：「寡人不敢。」遽就座饮。李、郭失色。谈笑皆欢。先公云：「二人起谢。」广平曰：「先生能为二相公如此，复何忧，寡人亦尽力。今者同心成宗社大计，以副圣意。」既出，李谓郭曰：「适来饮令，非行军意，皆上旨也，欲令吾徒禀令耳。」《邺侯家传》（《通鉴考异》一五）。　案：《考异》曰：「按肃宗温仁，二公沈勇，必无面叱仆地之事。今不取。」

9. []{#唐轶十五-李泌-9}
肃宗欲敕诸将，克长安日发李林甫冢，焚骨扬灰。李泌曰：「陛下方定天下，奈何雠死者？彼枯骨何知，徒示圣德之不宏尔。且方今从贼者皆陛下之雠也，若闻此举，恐阻其自新之心。」上不悦，曰：「此贼昔日百方危朕，当是时，眹不保朝夕，朕之全，天幸尔。林甫亦恶卿，但未及害卿而死尔，奈何矜之？」泌曰：「臣非不知。所以言者，上皇有天下向五十年，太平娱乐，一朝失意，远处巴蜀，南方地恶，上皇春秋高，闻陛下此敕，意必以为韦妃之故，内慙不怿，万一感愤成疾，是陛下以天下之大不能安君亲。」言未毕，上流涕被面，降阶，仰天拜曰：「朕不及此，是天使先生言之也。」遂抱泌颈，泣不已。《续世说》一。

10. []{#唐轶十五-李泌-10}
先是，建宁王倓有艰难定策之功，于代宗为弟，人或谮于肃宗，云有图嗣害兄之心，遂遇害。及肃宗追悟倓无罪，泌虑复及诸王，因事言曰：「昔高宗有子八人，皇祖睿宗最幼。武后生者自为行第，故皇祖第四。长曰孝敬皇帝，监国而仁明，为武后所忌而鸩之。次曰雍王贤，为太子。中宗、睿宗常所不安，晨夕忧惧。虽父母之前，无由敢言，乃作《黄台瓜词》，令乐人歌之，欲微悟父母之意，冀天皇天后闻之。歌曰：『种瓜黄台下，瓜熟子离离。一摘使瓜好，再摘令瓜稀，三摘犹尚可，四摘抱蔓归。』然太子竟亦流废，终于黔州。建宁之事，已一摘矣，慎无再摘。」肃宗曰：「先生忠于宗社，忧朕家事，言皆为国龟镜，岂可暂离朕耶？」时玄宗有诰，只要剑南一道自奉，未议北回。泌请肃宗奉表，请归东宫，次作功臣表，述马嵬、灵武之事，请上皇还京。初，肃宗表至，玄宗徘徊未决，及功臣表至，乃大喜曰：「吾方得为天子父。」下诰定行日，且曰：「必李泌也。」肃宗召泌，且泣且喜，曰「上皇已下诰还京，皆卿力也。」《邺侯外传》（《广记》三八）。《唐会要》二。

11. []{#唐轶十五-李泌-11}
又肃宗尝夜坐，召颖王等三弟，同于地炉罽毯上食。以泌多绝粒，肃宗每自为烧二梨以赐泌。时颖王恃恩固求，肃宗不与，曰：「汝饱食肉，先生绝粒，何乃争此耶？」颖王曰：「臣等试大家心，何乃偏耶？不然，三弟共乞一颗。」肃宗亦不许，别命他菓以赐之。王等又曰：「臣等以大家自烧，故乞，他菓何用？」因曰：「先生恩渥如此，臣等请联句，以为他年故事。」颖王曰：「先生年几许，颜色似童儿。」其次信王曰：「夜抱九仙骨，朝披一品衣。」其次益王曰：「不食千锺粟，唯餐两颗梨。」既而三王请成之，肃宗因曰：「天生此间气，助我化无为。」泌起谢。肃宗又不许，曰：「汝之居山也，栖遁幽林，不交人事。居内也，密谋匡救，动合玄机，社稷之镇也。」《邺侯外传》（《广记》三八）。《邺侯家传》（《类说》二）。

12. []{#唐轶十五-李泌-12}
皇孙奉节王煎茶加酥椒之类，求泌作诗，泌曰：「旋沫番成碧玉池，添酥散作瑠璃眼。」奉节王即德宗也。《邺侯家传》（《类说》二）。《南楚新闻》（张本《说郛》七三）。

13. []{#唐轶十五-李泌-13}
见薛胜[1](#唐轶十五-薛胜-1)。

14. []{#唐轶十五-李泌-14}
泌与肃宗夹𬬻而卧，恳求退，曰：「今陛下以隔炉为远，此时不得请，它日香案前奏事，岂复可得乎？」《邺侯家传》（《类说》二）。

15. []{#唐轶十五-李泌-15}
肃宗既还京师，泌辞去，云：「臣有五不可住：臣遇太早，陛下用臣太重，恩太深，功太高，而迹太奇。」力辞，果去。《邺侯家传》（《类说》二）。《南楚新闻》（张本《说郛》七三）。

16. []{#唐轶十五-李泌-16}
泌得请于衡岳隐居，诏即所居营「端居室」。《邺侯家传》（《类说》二）。《南楚新闻》（《张本《说郛》七三）。

17. []{#唐轶十五-李泌-17}
中宗时，道士叶静能加金紫。代宗朝，李泌乞游衡岳，诏给品禄，赠紫道衣。其后道士赐紫自泌始。《事始》（《类说》三五）。　案：代宗，当为「肃宗」。

18. []{#唐轶十五-李泌-18}
泌每访隐选异，采怪木蟠枝，持以隐居，号曰「养和」。人至今效而为之。乃作《养和篇》，以献肃宗。《邺侯外传》（《广记》三八）。

19. []{#唐轶十五-李泌-19}
到山四岁而二圣登遐。代宗践阼，命中人手诏驲骑征先公于衡岳。先是半年前，先公夜遇盗三人，为其所拉，而投之于悬涧，及日出，乃寤，下藉树叶丈余，都无所伤，缘岩攀萝而出，不敢至旧居，山中人以为仙去。及中贵将至，先公大惧，沐浴更衣以俟命，乃代宗践阼之征也。疑盗为张后及辅国所遣，亦竟不知其由。《邺侯家传》（《通鉴考异》一七）。

20. []{#唐轶十五-李泌-20}
泌恩渥隆异，故元载、辅国之辈，嫉之若仇。代宗即位，累有颁锡，中使旁午于道。别号天柱峰中岳先生，赐朝天玉简。已而征入翰林。元载奏以朝散大夫检校秘书少监，为江西观察判官。载伏诛，追复京师。又为常衮所嫉，除楚州刺史，未行，改丰朗二州团练使，兼御史中丞，又改授杭州。所至称理。《邺侯外传》（《广记》三八）。

21. []{#唐轶十五-李泌-21}
泌去三四载，二圣登遐，代宗践祚，乃诏追至阙，舍于蓬莱殿延喜阁。由给事以上及方镇除降，代宗必令商量，军国大事，亦皆泌参决。因语及建宁王灵武之功，请加赠太子，代宗感悼久之，云：「吾弟之功，非先生则世人不知。岂止赠太子也！」即𠡠于彭原迎丧，赠承天皇帝，葬齐陵。《邺侯外传》（《广记》三八）。

22. []{#唐轶十五-李泌-22}
代宗欲相泌，元载令其党排毁百端，帝不得已，出泌为江西观察判官，曰：「后召当以银为信。」后路嗣恭代魏少游为江西观察使，载与路书云：「泌亦莫令在南，亦莫令在北。」路奏泌为虔州别驾。明年春，𠡠下，除银青光禄大夫。及见，上喜甚，曰：「别卿八年，方处置得此贼，亦几落其计。再与卿相见，何慰如之！赖春宫仁孝，发其谋，不然不得见卿矣！」对曰：「往年已具奏，大臣若陛下以为不可，即去之。需事而贼，皆由含容大过，使之恶稔至是。」上曰：「卿知三品以上皆是贼乎！且面属卿而去，乃取载意奏卿为虔州别驾，云卿意欲之，其欺朕如此！且平岭南，进瑠璃盘，面阔九寸，朕以为宝，乃破载家得一尺面者，乃其所寄，非贼而何？」《邺侯家传》（《类说》二）。《南楚新闻》（张本《说郛》七三）。《唐语林》五。

23. []{#唐轶十五-李泌-23}
兴元初，征赴行在，迁左散骑常侍。寻除陕府长史，充陕虢防御使。陈许戍卒三千自京西逃归，至陕州界，泌潜师险隘，尽破之。又开三门陆运一十八里，漕米无砥柱之患，大济京师。二年六月，就拜中书侍郎平章事，加崇文馆大学士，修国史，封邺侯。时顺宗在春宫，妃萧氏母郜国公主交通于外，上疑其有他志，连坐贬黜者数人，皇储危惧。泌周旋陈奏，德宗意乃解。颇有谠正之风。五年春，德宗以二月一日为中和节，泌奏今有司上农书，献穜稑之种，王公戚里上春服，士庶乃各相问讯。泌又作中和酒，祭勾芒神，以祈年谷。至今行之。泌旷达敏辨，好大言。自出入中禁，累为权臣所挤，恒由智免。终以言论纵横，上悟圣主，以跻相位。是岁三月薨。赠太子太傅。《邺侯外传》（《广记》三八）。

24. []{#唐轶十五-李泌-24}
德宗以播迁为天命，泌曰：「天子造命，不可言命。」《南楚新闻》（张本《说郛》七三、陶本《说郛》四六）。

25. []{#唐轶十五-李泌-25}
德宗初议改元，泌曰：「本朝之盛，无如贞观、开元，各取一字。」乃改号贞元。《邺侯家传》（张本《说郛》七、《类说》二）。《云谷杂记》三。

26. []{#唐轶十五-李泌-26}
唐贞元初，陕虢兵马使达奚抱晖杀节度使张劝，代总军务，邀求旌节。德宗遣李泌往，欲以神策军送之，泌请以单骑入，上加泌观察使。泌出潼关，鄜坊步骑三千布于关外，曰：「奉密诏送公。」泌写宣以却之，疾驱而前。抱晖不使将佐出迎，去城十五里方出谒。泌称其摄事保城壁之功，入城视事。明日，召抱晖至宅，语之曰：「吾非爱汝而不诛，恐自今有危疑之地，朝廷所命将帅，皆不能入，故丐汝余生。」抱晖遂亡命。《容斋四笔》一六。

27. []{#唐轶十五-李泌-27}
泌未相时，宿内院，人窃其鞋送德宗所，帝曰：「鞋者，谐也。当为弼谐，事且谐矣。」《邺侯家传》（张本《说郛》七、《类说》二）。《南楚新闻》（张本《说郛》七三、陶本《说郛》四六）。

28. []{#唐轶十五-李泌-28}
李丞相泌谓德宗曰：「肃宗师臣，岂不呼陛下为岧郎？」圣颜不悦。泌曰：「陛下天宝元年生，向外言改年之由，或以弘农得宝，此乃谬也。以陛下此年降诞，故玄宗皇帝以天降之宝，因改年号为天宝也。」圣颜然后大悦。又韦渠牟曾为道士及僧，德宗问：「卿从道门，本师复是谁？」渠牟曰：「臣师李仙师，仙师师张果老先生。肃宗皇帝师李仙师为仙帝，臣道合为陛下师，由迹微官卑，故不足为陛下师。」渠牟亦效李相泌之对也。《刘宾客嘉话录》。《唐语林》六。

29. []{#唐轶十五-李泌-29}
德宗既相泌，令与同列分职，泌曰：「宰相代天理物，补衮之职，不可分也。至于给舍，乃分司押事，故舍人谓之六押。平章事，当共之，若各司其局，乃有司也，焉得谓之相？」帝从之。《邺侯家传》（《类说》二）。

30. []{#唐轶十五-李泌-30}
德宗命李泌为相，以泌三朝顾遇，礼待信用不与诸宰相等。常于便殿语及玄宗朝，尤惜谬用李林甫，因再三叹息，重言曰：「中原之祸，自林甫始也。然以玄宗英特之姿，何始不察耶？」泌因奏曰：「玄宗盛年始初，已历则天、中宗多难之后，虽江充将陷戾园，贾后欲图愍、怀，于睿宗之患无以改过也。及降封临淄，旋出入阁，上下鄠杜之间，备闻人间疾苦。又以天纵英姿，志除内难，有汉宣之多异，仗萧王之赤城。故英威一震，奸凶自殪。而夙尚儒学，深达政经，薄汉高马上之言，美武帝更仆之问。自初登宝位，乐近正人。惟帝之难，力所能举。上既勤俭，政事无不施行，又得良臣，天下自化。及东封之后，上每览帝籍，有自多之言。用声色为娱，渐堂阶之峻。故古语曰：贫不学俭而俭自来，富不学奢而奢自至。若以勤俭为志，则臣下守法，官无邪人。及嗜欲稍深，则政亦怠矣。故林甫善为承迎上意，招顾金玉，托庇左右，安国委相之迹如是，则百吏可知。是以扬雄言：昔武帝运帑藏之财，填庐山之壑，未为害也。今货入权门，甚于此矣。林甫未厌，仙客继之。昔齐桓以管仲存而霸业成，管仲亡而齐难作，则古人所讽见于深旨。」由是泌屡以是非讽之，上怡然听从，似喜所得。因曰：「相才而又知书，吾高枕矣。」《松窗杂录》。

31. []{#唐轶十五-李泌-31}
泌谓卢杞奸邪，德宗称其小心，泌曰：「小心乃奸臣之态。」《邺侯家传》（《类说》二、张本《说郛》七）。《南楚新闻》（张本《说郛》七三、陶本《说郛》四六）。

32. []{#唐轶十五-李泌-32}
有布衣张子路上书，言泌之短，德宗杀之，谓泌曰：「朕皆得其诬妄。且云卿受严震狮子百枚，计价二万贯，朕料必是沙糖狮子。山南地贫，何处有如许金？又人家用一百个金狮子作何物？试使人潜勘，送沙糖使犹在城。卿避嫌疑，诸道寄茶及口味，悉皆拆开将入，此贼遂敢诬罔，故处置之。」《邺侯家传》（《类说》二）。

33. []{#唐轶十五-李泌-33}
泌加集贤学士，奏曰：「《论语》是圣人之言，弟子记之，而篇序之名多不近理，且甚错杂。何晏集解，又多舛误。臣少欲编次注释而未暇，今加学士，枢务稍简，欲成素志。」上曰：「朕幼好《论语》，以其篇名浅近，注释又疏，有意与硕儒为之。卿先有此请，即为置一讲论殿，殿成，与卿日夕讨论。」泌曰：「未可。」上曰：「向前帝王好用臣下著述为御制，朕意不如此。自幼读书，颇有义性，今欲同商量撰注。朕义长，则注称御制；卿义长，则称臣曰，令后代知君臣同心，精于古训，一时盛事，非欲占卿义也。」泌曰：「陛下睿圣，天纵生知，当合尧舜。宣尼，祖述尧舜者也。臣识见浅短，方欲解释七十子之言，岂忧占臣义乎？所言未可者，见梁武帝；侯景及周军至，犹讲《老子》不辍，故庾信赋云：『绅以干戈为儿戏，宰衡以清谈为庙略。』高贵乡公与钟繇等较量精义，何救于败？今吐蕃刼盟，其屯集去京无五百里，陛下乃与臣讲论，恐边将懈怠，且为后代所笑。臣忝学士，偶成夙志则可，君臣同注，乃是不急之务，愿待理平后图之。」上曰：「卿凡事精深如此，可谓真宰相。然卿亦未得便自注，终待平定后与卿同为之。」于是乃止。《邺侯家传》（《类说》二）。

34. []{#唐轶十五-李泌-34}
初，李晟将建家庙。准令：二品以上祀四庙，有名封者祀五庙，五品以上祀三庙，三品以上不须兼爵。时泌以为四庙非古，且礼有降杀，天子七庙，诸侯五庙，古制也。上许立五室，但祀四代，空始祖之室，待后五代孙祀既祧诸主，以晟为始祖不祧之室可也。意令功臣有远长之图。马燧曰：「郭尚父亦只立四庙。」泌曰：「李晟功与郭子仪异。至德收复，玄宗虽幸蜀，肃宗自灵武至凤翔，时先皇为元帅，亲总戎行，外蕃及诸道之师共十余万，子仪自同州来会战，只朔方节度耳。战胜收复，回纥及四镇之功多。晟之收复也，陛下再幸梁洋，旁有怀光，以朔方之强又反，诸道已抽兵回者，收复之日，浑瑊在咸阳，亦不来会。其时又无元帅，骆元光等皆有所统率也。此乃克复全在于晟，子仪岂可比哉！」上曰：「诚如卿言。」于是许立五庙而空西室。《邺侯家传》（《类说》二）。

35. []{#唐轶十五-李泌-35}
德宗曰：「前代三九皆有公会，而上巳与寒食往往同时。来年合是三月二日寒食，乃春无公会矣。欲于二月创置一节，何日而可？」泌曰：「二月十五日以后，虽是花时，与寒食相值，又近晦日，以晦为节，非佳名色。二月一日正是桃李开时，请以二月一日为中和节。其日赐大臣方镇勋戚尺，谓之裁度；令人家以青囊盛百谷果实相问遗，谓之献生子；酝酒谓之宜春酒；村闾祭勾芒神祈谷；百僚进农书以示务本。」上大悦，即令行之，并与上巳、重阳谓之三令节，中外皆赐钱寻胜宴会。《邺侯家传》（《类说》二）。

36. []{#唐轶十五-李泌-36}
宝应年中，员外郎窦庭芝分司洛邑，常敬事卜者胡卢生，每言吉凶，无不必中。如此者往来甚频，长幼莫不倾盖。一旦凌晨入门，颇甚嗟惋。庭芝问之，良久乃言：「君家大祸将成，举族恐无遗类。即未在旦夕，所期亦甚不远。」既而举家涕泣，请问求生之路。云：「非遇黄中君、鬼谷子，不可相救。然黄中君造次难见，但见鬼谷子，当无患矣。」具述形貌服饰，仍约浃旬求之。于是窦与兄弟群从洎妻子奴仆，晓夕求访于洛下。时李邺侯有内艰，居于河清县，因省觐亲友，策蹇驴入洛。至中桥南，遇大尹避道，所乘驴忽惊逸而走，径入庭芝所居。与仆者共造其门，值庭芝车马罗列将出，忽见邺侯，皆惊眙而退。俄有人出来，云：「此是分司窦员外宅，所失驴收在马厩，请客入座，员外尝愿修谒。」如此者数四，邺侯不获已，就其厅事。庭芝既出，降堦而拜，延接殷勤，遂至信宿。至如妻孥孩稚，咸备家人之礼。数日告去，赠送殊厚，但云：「贵达之辰，愿以一家为托。」邺侯居于河清，信使旁午于道。及朱泚搆逆，庭芝方廉察陕服，车驾出幸奉天，遂陷于贼庭。及銮舆返正，德宗首命诛之。邺侯自南岳征回，至行在便为宰相，因第臣僚罪状，遂请庭芝减死。圣意不解，云：「卿以为宁王懿亲乎？庭芝姊为宁王妃。以此论之，犹不可。然莫有他事俾其全活否？卿但言之。」于是具以前事上闻，由是特原其罪。邺侯始奏，上密使中官夜乘传陕州问之，窦奏其事。德宗曰：「曩言黄中君，盖指于朕。未知呼卿为鬼谷子何也？」或云：李相先代灵城在清谷前浊谷后，恐以此言之。《剧谈录》上。《唐语林》六。《邺侯外传》（《广记》三八）。《感定录》（《广记》一五〇）。　案：《感定录》言救窦庭芝事在肃宗时。

37. []{#唐轶十五-李泌-37}
李泌有谠直之风，而好谈谑神仙鬼道。或云尝与赤松、王乔、安期、羡门等游处。坐此为人所讥。《南部新书》丁。

38. []{#唐轶十五-李泌-38}
李相泌以虚诞自任。尝对客曰：「令家人速洒扫，今夜洪崖先生来宿。」有人遗美酒一榼，会有客至，乃曰：「麻姑送酒来，与君同倾。」倾之未毕，阍者云：「某侍郎取榼子。」泌命倒还之，略无怍色。《国史补》上。又《广记》二八九引。

39. []{#唐轶十五-李泌-39}
李长源常服气导引，并学禹步方术之事，凡数十年，自谓得灵精妙，而道已成。远近辈亲敬师事者甚多。洪州昼日火发，风猛焰烈，从北来，家人等狼狈，欲拆屋倒篱以断其势。长源止之，遂上屋禹步禁呪。俄然火来转盛，长源高声诵呪。遂有迸火飞焰，先著长源身，遂堕于屋下。所居之室烧荡尽，器用服玩，无复孑遗。其余图箓持呪之具，悉为灰烬。《辩疑志》（《广记》二八九）。　案：李长源或即李泌。盖李泌字长源。今附于此。

## 郭子仪

1. []{#唐轶十五-郭子仪-1}
见李白[29](#唐轶十四-李白-29)。

2. []{#唐轶十五-郭子仪-2}
杜牧《张保皋传》曰：安禄山乱，朔方节度使安思顺以禄山从弟赐死，诏郭汾阳代之。后旬日，复诏李临淮持节，分朔方半兵，东出赵、魏。当思顺时，汾阳、临淮俱为牙门都将，二人不相能，虽同盘饮食，常睇相视，不交一言。及汾阳代思顺，临淮欲亡去，计未决，诏至，分汾阳兵东讨。临淮入请曰：「一死固甘，乞免妻子。」汾阳趋下，持手上堂偶坐，曰：「今国乱主迁，非公不能东伐，岂怀私忿时邪！」悉召军吏，出诏书读之，如诏约束。及别，执手泣涕，相勉以忠义。《通鉴考异》一五。　案：《考异》曰：「按于时玄宗未幸蜀，唐之号令犹行于天下，若制书除光弼为节度使，子仪安敢擅杀之！杜或得于传闻之误也。」

3. []{#唐轶十五-郭子仪-3}
见李泌[8](#唐轶十五-李泌-8)。

4. []{#唐轶十五-郭子仪-4}
公以三十骑循御宿川，略山而东。公西望国门，涕不自胜，谓王延昌曰：「为舍人计，何以复国？」延昌歔欷不能对。公谓曰：「料诸将散卒必逃商于，若速行收合散卒，兼武关兵，数日之内，却出蓝田，设疑兵，为旆，屯于韩公堆，吐蕃必惧我而退，乃相与速驱之。」过蓝田，公与延昌议曰：「散兵至商州，必官吏不守，则兵乱而人溃。」使延昌间道中宿至商州，果如所议。延昌以公之言巡抚之，乱乃止，溃乃复。《汾阳家传》（《通鉴考异》一六）。

5. []{#唐轶十五-郭子仪-5}
射生将王抚，猛而多力，自称御史大夫，领五百骑、二千步卒，兼补官属，以谋作乱。甲午，公发商州；〔广德元年〕冬十一月壬寅，公次浐水之右。王抚知公之来也，于城中坚列行阵，戈矛若林，指挥其间，按甲不出。人劝公必不可入，公以三十骑徐进，曾不少惧，令传呼王抚，抚应声伏，乌合之徒，一时而溃。《汾阳家传》（《通鉴考异》一六）。

6. []{#唐轶十五-郭子仪-6}
郭公屯商州，十二月一日，率诸军五万余人出蓝田，去城百里而军。城中相传，言大军将至，西戎惧焉。三日，马家小儿、张小君、李酒盏、射生官王甫等五百余人，夜半，聚六街鼓入于子城，雷击天门街中，仍分其众建旗诸门。吐蕃以为大军夜至，相帅遁去。小君使报郭公。七日，郭公全师入于京师，系小君、酒盏、王甫等，责之曰：「吾军未至，汝设诈以畏吐蕃，吐蕃知之怒汝，燔𦶟宫阙，从容而去，岂不由汝乎！」命斩之。遂以破贼收城闻。《邠志》（《通鉴考异》一六）。　案：《考异》曰：「若如《邠志》所言，是子仪杀抚而攘其功，计子仪必不为也。……凌准作书，多攻其短，疑有宿嫌，不可尽信。」

7. []{#唐轶十五-郭子仪-7}
见唐代宗[6](#唐轶三-唐代宗-6)。

8. []{#唐轶十五-郭子仪-8}
〔广德二年〕十月七日，公誓师曰：「明日有寇，尔其备之。」及夜，出兵数万阵于西门之外，广布旗帜，如十万军。未曙，怀恩，吐蕃、回纥、吐浑等已阵于乾陵北，长二十里。怀恩等初谓无备，欲袭之。既见阵，两蕃大骇，不敢战。而怀恩顷为公所驭，慑公之威，又遁。初，军中偶语：「夜中出兵，与鬼鬭耳。」及未曙，寇已至矣，军中所以服公之先知也。《汾阳家传》（《通鉴考异》一六）。

9. []{#唐轶十五-郭子仪-9}
〔永泰元年〕八月，〔仆固〕怀恩以诸戎入寇，九月，诏郭公讨之，师于泾阳。回纥屯泾北，去我十里，朝恩请击回纥。郭公曰：「我昔与回纥情契颇至，今兹为寇，必将有故，吾方导而问之，可不战而下也。」朝恩流言谓郭公与怀恩为应，阴率诸军列营渭上。郭公章疏逾旬不达。郭公诸子在长安闻之，使小将强羽以物议告郭公。郭公间道入觐，且以众议闻。上曰：「无是。」即日令赴泾阳。朝恩惊曰：「郭公真长者，吾比疑之，诚小人也。」《邠志》（《通鉴考异》一七）。　案：《考异》有考辨之言。

10. []{#唐轶十五-郭子仪-10}
〔永泰元年〕十月二十四日，回纥逼泾阳，阵于郭西，使汉语者曰：「城中谁将？」军吏对曰：「郭令公也。」虏曰：「郭令公亡矣，绐我也。」郭公闻之，独与家童五六人常服相诣。其子晞等扣马止之，公挝其手曰：「去。」使人告虏，按辔就之。回纥熟视曰：「是也！」下马皆拜，曰：「始者不知令公尚在，今日降，可乎！」郭公入其众，取酒饮之。虏又请曰：「恐不见信，愿击吐蕃以自効。」郭公从之。回纥击吐蕃，逐之，三十日，败蕃众于灵台，杀万余人而去。《邠志》（《通鉴考异》一七）。

11. []{#唐轶十五-郭子仪-11}
〔大历〕五年春，诏以寒食召郭公，丰年令节，思与大臣为乐。时欲诛朝恩，因喻郭公：「朔方一军，有社稷劳，宜以功卒数千人入朝，朕因宴赏，得以相识。」一月，郭公以组甲三千人入觐。鱼朝恩请公游章敬寺，公许之。丞相元公意其相得，使讽邠吏请公无往，邠吏自中书驰告郭公曰：「军容将不利于公。」亦告诸将。须臾，朝恩使至，郭公将行，士之衷甲请从者三百人，愿备非常。郭公怒曰：「我大臣也，彼非有密旨，安敢害我！若天子之命，尔曹胡为！」独与僮仆十数人赴之。朝恩候之，惊曰：「何车骑之省也！」公以所闻对，且曰：「恐劳思虑耳！」军容抚胸捧手，呜咽雪涕曰：「非公长者，得无疑乎！」《邠志》（《通鉴考异》一七）。《谭宾录》（《广记》一七六）。　案：《考异》曰：「按《汾阳家传》，子仪五月入朝，七月至邠州。或是四年正月入朝时事。于时未有诛朝恩之谋。」

12. []{#唐轶十五-郭子仪-12}
郭子仪，华州人也。初从军沙塞间，因入京催军食，回至银州十数里，日暮，忽风砂陡暗，行李不得，遂入道傍空屋中，籍地将宿。既夜，忽见左右皆有赤光，仰视空中，见𫐌辎车绣屋中，有一美女，坐床垂足，自天而下，俯视子仪。拜祝云：「今七月七日，必是织女降临。愿赐长寿富贵。」女笑曰：「大富贵，亦寿考。」言讫，冉冉升天，犹正视子仪，良久而隐。子仪后立功贵盛，威望烜赫。大历初，镇河中，疾甚，三军忧惧。子仪请御医及幕宾王延昌、孙宿、赵惠伯、严郢等曰：「吾此疾自知未到衰殒。」因话所遇之事，众称贺忻悦。其后拜太尉、尚书令、尚父，年九十而薨。《神仙感遇传》（《广记》一九）。

13. []{#唐轶十五-郭子仪-13}
东坡言：郭子仪镇河中日，河甚为患。子仪祷河伯曰：「水患止，当以女奉妻。」已而河复故道，其女一日无疾而卒。子仪以其骨塑之于庙，至今祀之。惜乎，此事不见于史也。《济南先生师友谈记》。《悦生随钞》（张本《说郛》一二）。

14. []{#唐轶十五-郭子仪-14}
郭汾阳在汾州，尝奏一州县官，而勅不下。判官张昙言于同列，以令公勋德，而请一吏致阻，是宰相之不知体甚也。汾阳王闻之，谓寮属曰：「自艰难以来，朝廷姑息。方镇武臣，求无不得。以是方镇跋扈，使朝廷疑之，以致如此。今子仪奏一属官不下，不过是所请不当圣意。上恩亲厚，不以武臣待子仪，诸公可以见贺矣！」闻者服其公忠焉。王在河中，禁无故走马，犯者死。南阳夫人乳母之子抵禁，都虞候杖杀。诸子泣告于王，言虞候纵横之状，王叱而遣之。明日，对宾僚吁叹者数四。众皆不晓，徐问之，王曰：「某之诸子，皆奴材也。」遂告以故曰：「伊不赏父之都虞候，而惜母之阿嬭儿，非奴材而何？」《因话录》二。《唐语林》三。

15. []{#唐轶十五-郭子仪-15}
郭子仪以朔方节度副使张昙性刚，谓其以武人轻己，衔之。孔目官吴曜，为子仪所任，因而搆之。子仪怒，诬奏昙扇动军众，诛之。掌书记高郢力争之，子仪不听，奏贬郢猗氏丞。既而寮佐多以病去。子仪悔之，悉荐之朝，曰：「吴曜误我。」遂逐之。《续世说》七。

16. []{#唐轶十五-郭子仪-16}
张昙为汾阳王从事，家尝有怪。召术者问之，言以大祸将至，惟休退则免。昙不之信。又方燕宾，席上见血，有巫者闻之，劝其杜门不纳宾客，屏游宴，昙怒杖之。其后昙言语乖度，公颇衔之。又屡言同列间事，每独候见，多值公方燕宠姬所。不令白事，必抑门者令通。公谓其以武臣轻忽，益不平之。后因请公去所任吏，遂发怒，囚之以闻，竟毙于杖。《因话录》六。《唐语林》五。

17. []{#唐轶十五-郭子仪-17}
郭子仪自同州归，诏大臣就宅作软脚局，人率三百千。《大唐遗事》（《类说》二〇）。又《海录碎事》六引。《孔氏谈苑》五。

18. []{#唐轶十五-郭子仪-18}
郭子仪每入朝，上令鱼朝恩、元载迭为宴，一宴至费钱十万缗。《玉芝堂谈荟》四。

19. []{#唐轶十五-郭子仪-19}
见唐代宗[9](#唐轶三-唐代宗-9)、[10](#唐轶三-唐代宗-10)。
20. []{#唐轶十五-郭子仪-20}
见唐代宗[9](#唐轶三-唐代宗-9)、[10](#唐轶三-唐代宗-10)。

21. []{#唐轶十五-郭子仪-21}
中书令郭子仪勋伐盖代，所居宅内，诸院往来乘车马，僮客于大门出入各不相识。词人梁锽尝赋诗曰：「堂高凭上望，宅广乘车行。」盖此之谓也。郭令曾将出，见修宅者，谓曰：「好筑此墙，勿令不牢。」筑者释锤而对曰：「数十年来，京城达官家墙皆是某筑，祇见人自改换，墙皆见在。」郭令闻之，怆然动容，遂入奏其事，因固请老。《封氏闻见记》五。《唐语林》五。

22. []{#唐轶十五-郭子仪-22}
郭汾阳再收长安，任中书令，二十四考。勋业福履，人臣第一。韦太尉臯镇西川，亦二十年，降土蕃九节度，擒论莽热以献，大招附西南夷，任太尉，封南康王，亦其次也。《国史补》中。

23. []{#唐轶十五-郭子仪-23}
见柳并[1](#唐轶十六-柳并-1)。

24. []{#唐轶十五-郭子仪-24}
见浑瑊[3](#唐轶十七-浑瑊-3)。

25. []{#唐轶十五-郭子仪-25}
郭汾阳每迁官则面长二寸，额有光气，事已乃复。《陇王书》（《云仙杂记》二）。

26. []{#唐轶十五-郭子仪-26}
郭汾阳语子弟曰：「西阳庶宝方，小儿之司命，不可不读。」《从容录》（《云仙杂记》四）。

27. []{#唐轶十五-郭子仪-27}
坼封刀子：起于郭汾阳书吏也。旧但用刀子小者，而汾阳虽大度廓落，然而有晋陶侃之性，动无废物。每收其书皮之右所剺下者，以为逐日须取，文帖余悉卷贮。每岁终则散主守家吏，俾作一年之簿。所剺之处多不端直，文帖且又繁积，胥吏不暇剪正，随曲斜联糊。一日，所用剺刀忽折，不余寸许，吏乃铦以应急，觉愈于全时。渐出新意，因削木如半环势，加于折刃之上，使才露锋，榼其书而剺之。汾阳嘉其用心，曰：「真郭子仪部吏也。」言不废折刃也。每话于外。后因传之，益妙其制。《资暇集》下。《唐语林》五。

28. []{#唐轶十五-郭子仪-28}
子仪有功高不赏之惧，中贵人害其功，遂使盗于华州掘公之先人坟墓。公裨将李怀光等怒，欲求物捕其党。及公入奏，对扬之日，但号泣自罪。因奏曰：「臣领师徒，出外征伐，动经岁年，害人之兄，杀人之父多矣。其有节夫义士，刃臣于腹中者众。今搆隳辱，宜当其辜。但臣为国之心，虽死无悔。」由是中外翕然莫测。公子弘广，常于亲仁里大启其第，里巷负贩之人，上至公子簪缨之士，出入不问。或云：王夫人、赵氏爱女，方妆梳对镜，往往公麾下将吏出镇去，及郎吏，皆被召，令汲水持帨，视之不异仆隶。他日，子弟焦列启谏，公三不应，于是继之以泣曰：「大人功业已成，而不自崇重，以贵以贱，皆游卧内。某等以为虽伊、霍不当如此也。」公笑而谓曰：「尔曹固非所料，且吾官马粟者五百匹，官饩者一千人，进无所往，退无所据。向使崇垣扃户，不通内外，一怨将起，搆以不臣，其有贪功害能徒，成就其事，则九族虀粉，噬脐莫追。今荡荡无间，四门洞开，虽谗毁是兴，无所加也。吾是以尔。」诸子皆伏。郭氏旧史说：辛云景曾为公之吏使，后除潭州都督。将辞，累日不获见，夫人王氏及赵氏爱女乃谓云景曰：「汝弟去，吾为汝言于令公。」云景拜于庭，夫人傅粉于内，曰：「吾大喜，且喜汝得一吃饭处。」赵氏女临堦濯手，令云景汲水。夫人曰：「放伊去。」云景始趋而去矣。永泰元年，仆固怀恩（卒）〔率〕诸蕃犯京畿，子仪统众御之。至泾阳，而虏已合。子仪率甲士二千出入。虏见而问曰：「此何人也？」报曰：「郭令公。」回纥曰：「令公在乎？怀恩谓吾，天可汗已弃四海，令公殂谢，中国无主，故某来。今令公在，天可汗在乎？」子仪报曰：「皇帝万寿无疆。」回纥皆曰：「怀恩欺我。」子仪使谕之，回纥曰：「令公若在，安得见之？」子仪出，诸将皆曰：「戎狄不可信也，请无往。」子仪曰：「虏有数十倍之众，今力不敌，奈何？但至诚感神，况虏乎？」诸将请选铁骑五百为从，子仪曰：「此适足为害也。」乃传呼曰：「令公来。」初疑，皆持兵注目以待之。子仪乃数十骑徐出，免胄劳之曰：「安乎？久同忠义，何至于是？」回纥皆舍兵降马曰：「是吾父也。」子仪长六尺余，貌秀杰。于灵武加平章事，封汾阳王，加中书令，图形凌烟阁，加号尚父，配飨代宗庙庭。有子八人，壻七人，皆重官。子暧，尚升平公主。诸孙数十人，每诸生问安，颔之而已。事上诚荩，临下宽厚。每降城下邑，所至之处必得士心。前后连罹幸臣程元振、鱼朝恩等谮毁百端。时方握强兵，或临戎敌，诏命征之，未尝以危亡回顾。亦遇天幸，竟免患难。田承嗣方跋扈，狠傲无礼。子仪尝遣使至魏州，承嗣輙望拜，指其膝谓使者曰：「此膝不屈于人若干岁矣，今为公拜。」麾下老将若李怀光辈数十人，皆王侯重贵，子仪麾指进退如仆隶焉。始〔与〕光弼齐名，虽威略不见，而宽厚得人过之。岁入官俸二十四万，私利不预焉。其宅在亲仁里，居其地四分之一，通永巷。家人三千，相出入者，不知其居。代宗不名，呼为大臣。天下以其身存亡为安危者殆二十年，校中书令考二十四年，权倾天下而朝不忌，功盖一代而主不疑，侈穷人欲而君子不罪。富贵寿考，繁衍安泰，终始人伦之盛无缺焉。卒年八十五。《谭宾录》（《广记》一七六）。

29. []{#唐轶十五-郭子仪-29}
旧令，一品坟高一丈八尺。惟郭子仪薨，特加十尺。《南部新书》乙。

## 郭幼明

1. []{#唐轶十五-郭幼明-1}
郭幼明，子仪之母弟，无学术武艺，但善饮酒，好会宾客而已。卒亦赠太子太傅。《南部新书》乙。

## 李光弼

1. []{#唐轶十五-李光弼-1}
见郭子仪[2](#唐轶十五-郭子仪-2)。

2. []{#唐轶十五-李光弼-2}
见李泌[8](#唐轶十五-李泌-8)。

3. []{#唐轶十五-李光弼-3}
郭汾阳自河阳入，李太尉代领其兵。旧营垒也，旧士卒也，旧旗帜也，光弼一号令之，精彩皆变。《国史补》上。

4. []{#唐轶十五-李光弼-4}
〔乾元二年〕五月二十三日，诏河东节度使李公代子仪兼统诸军。李公既受命，以河东马军五百骑至东都，夜，入其军。张用济在河阳，闻之曰：「朔方军，非叛人也，何见疑之甚！」欲率精骑突入东都，逐李公，请郭公。李公知之，遂留东都，表请济师于河阳。冬十月，思明引众渡河。李公曰：「思明渡河，必图洛城，我当守武牢关，扬兵于广武原以待之。」遂引军东出师汜水县。檄追河阳诸将，用济后至，李公数其罪而戮之，以辛京杲代领其职。明日，引军入河阳。《邠志》（《通鉴考异》一五）。

5. []{#唐轶十五-李光弼-5}
李光弼讨史思明，师于野水渡。既夕还军，留其卒一千人，谓雍颢曰：「贼将高晖、李日越、喻文景，皆万人敌也。思明必使一人劫我，我且去之，子领卒待贼于此。至勿与战，降则俱来。」其日，思明召日越曰：「李君引兵至野水，此成擒也。汝以铁骑宵济，为我取之。」命曰：「必获李君，不然无归。」日越引骑五百，晨压颢军，颢阻濠休卒，吟啸相视。日越怪之，问曰：「太尉在乎？」曰：「夜去矣。」「兵几何？」曰：「千人。」「将谓谁？」曰：「雍颢也。」日越沉吟久，谓其下曰：「我受命必得李君，今获颢，不塞此望，必见害，不如降之。」遂请降。颢与之俱至。光弼又尝伏军守河阳，与史思明相持经年。思明有战马千匹，每日洗马于河南，以示其多。光弼乃于诸营检获牝马五百匹，待思明马至水际，尽驱出之，有驹絷于城中，群牝嘶鸣，无复间断。思明战马悉浮渡河，光弼尽驱入营。光弼又尝在河阳，闻史思明已过河，远回趋东京。至，谓留守韦陟曰：「贼乘我军之败，难与争锋，洛城无粮，又不可守。公计若何？」陟曰：「加兵陕州，退守潼关。」光弼曰：「此盖兵家常势，非用奇之策也。不若移军河阳，北阻泽潞，据三城以抗之。胜即擒之，败即自守。表里相应，使贼不敢西侵。此则猿臂之势也。」思明至偃师，光弼悉令将士赴河阳，独以麾下五百余骑为殿军，当石桥路，秉烛徐行，贼不敢逼。乙夜达城。迟明，思明悉众来攻。诸将决死而战，杀贼万余众，生擒八十人，器械粮储万计，擒其大将徐璜玉、李秦授。思明大惧，退筑城以相拒。光弼将战，谓左右曰：「凡战，危事，胜负击之。光弼位为三公，不可死于贼手。事之不捷，誓投于河。」适城上见河稍远，恐或急事难至，遂置剑于𫖇中，有必死之志。及是战胜，于城西西望拜舞，三军感动。移镇临淮，舁疾而行，径赴泗州。光弼之未至河南也，田神功平刘展后，逗留于杨府；尚衡、殷仲卿相攻于兖郓；来瑱旅拒而还襄阳；朝廷患之。及光弼至徐州，史朝义退走，田神功遽归河南，尚衡、殷仲卿、来瑱皆惧其威名，相继赴关。吐蕃将犯上都，手诏追光弼率众赴长安。光弼与程元振不叶，观天下之变，迁延不至。初光弼用师严整，天下服其威名，凡所号令，诸将不敢仰视。及其有田神功等诸军，皆不受其制，因此不得志，愧耻成疾，薨于徐州。年五十七。其母衰老，庄宅使鱼朝恩吊问。《谭宾录》（《广记》一八九）。

6. []{#唐轶十五-李光弼-6}
王承业为太原节度使，军政不修。诏御史崔众交兵于河东，众侮易承业，或裹甲持枪，突入承业厅事，玩谑之。李光弼闻之，素不平。至是众交兵于光弼，光弼以其无礼，不即交兵，令收系之。中使至，除众御史中丞，怀其勅，问众所在。光弼曰：「有罪系之矣。」中使以勅示光弼。光弼曰：「今只斩侍御史。若宣制命，即斩御史中丞。若拜宰相，即斩宰相。」中使惧，遂寝而还。翌日，斩众于碑堂之下。《南部新书》丁。

7. []{#唐轶十五-李光弼-7}
李太尉光弼镇徐方，北扼贼冲，兼总诸道兵马征讨之务，则自处置。仓储府库，军州差补，一切并委判官张傪。傪明练庶务，操割发遣，应接如流，绰有余地。诸将欲见太尉论事，太尉辄令与张傪判官商量。将校见之，礼数如见太尉无异。由是上下清肃，东方晏然。天下皆谓太尉之能任人。《封氏闻见记》九。《唐语林》五。

## 李钦瑶

1. []{#唐轶十五-李钦瑶-1}
天宝末，有骑将李钦瑶者，弓矢绝伦，以劳累官至郡守，兼御史大夫。至德中，隶临淮，与史思明相持于陕西。晨朝合战，临淮布阵徐进，去敌尚十许里，忽有一狐起于军前，踉跄而趋，若导引者。临淮不怿，曰：「越王轼怒蛙，盖激励官军士耳。狐乃持疑妖邪之物，岂有前阵哉！」即付钦瑶以三矢，令取狐焉。钦瑶受命而驰，适有浅芜三二十亩，狐奔入其中，钦瑶逐之。歘有野雉惊起马足，径入云霄，钦瑶翻身仰射，一发而坠。然后鸣鞭逐狐，十步之内，拾矢又中。于是携二物以复命焉。举军懽呼，声振山谷。时回鹘列骑置阵于北原，其首领仅一二百辈，弃军飞马而来，争捧钦瑶，似为神异。仍谓曰：「尔非回鹘之甥？不然，何能弧矢之妙乃得如此哉！」《集异记》（《广记》二二七）。

## 来　瑱

1. []{#唐轶十五-来瑱-1}
唐来瑱，天宝中至赞善大夫，未为人所知。安禄山叛逆，诏朝臣各举智谋果决才堪统众者，左拾遗张镐荐瑱有纵横才略。表入，即日召见，称旨，拜颍川太守，充招讨使，累奏战功。肃宗即位，以瑱武略，尤加任委，北收河洛。属群贼蜂起，频来攻战，皆为瑱所败。贼等惧之，号为来嚼铁。《谭宾录》（《广记》一九二）。

## 李嗣业

1. []{#唐轶十五-李嗣业-1}
唐李嗣业领安西、北庭行营，常为先锋将，持棒冲击，众贼披靡。与九节度围贼，因中流矢，数日疮欲愈，卧于帐中。忽闻金皷声乱，问之，知战，因阚，疮中血如注，奄然而卒。《谭宾录》（《广记》一九二）。

## 马　璘

1. []{#唐轶十五-马璘-1}
唐广德元年，吐蕃自长安还至凤翔，节度孙守直闭门拒之，围守数日。会镇西节度马璘领精骑千余，自河西救杨志烈回，引兵入城。迟明，单骑持满，直冲贼众，左右愿从者百余骑。璘奋击大呼，贼徒披靡，无敢当者。翌日，又逼贼请战，皆曰：「此将不惜死，不可当，且避之。」《谭宾录》（《广记》一九二）。

## 白孝德

1. []{#唐轶十五-白孝德-1}
唐白孝德为李光弼偏将，史思明攻河阳，使骁将刘龙仙率骑五千，临城挑战。龙仙捷勇自恃，举足加马鬣上，嫚骂光弼。光弼登城望之，顾诸将曰：「孰可取者？」仆固怀恩请行。光弼曰：「非大将所为，历选其次。」左右曰：「孝德可。」光弼召孝德前，问曰：「可乎？」曰：「可。」光弼问所加几何人而可，曰：「独往则可，加人多不可。」光弼曰：「壮哉！」终问所欲，对曰：「愿备五十骑于军门，候入而继进；及请大众鼓噪以假气，他无用也。」光弼抚其背以遣之。孝德挟二矛，策马截流而渡。半济，怀恩贺曰：「尅矣。」光弼曰：「未及，何知其尅？」怀恩曰：「观其揽跋便僻，可万全。」龙仙始见其独来，甚易之，足不降鬣。稍近，欲动，孝德摇手止之，若使其不动。龙仙不之测，又止龙仙。孝德曰：「侍中使予致词，非他也。」龙仙去三十步，与之言，亵骂如初。孝德伺便，因瞋目曰：「贼识我乎？」龙仙曰：「何也？」曰：「国之大将白孝德。」龙仙曰：「是猪狗乎？」发声虓然，执矛前突，城上鼓噪，五十骑亦继进。龙仙矢不及发，环走堤上，孝德逐之，斩首提之归。《谭宾录》（《广记》一九二）。

2. []{#唐轶十五-白孝德-2}
见段秀实[1](#唐轶十八-段秀实-1)。

## 田神功

1. []{#唐轶十五-田神功-1}
田神功自平卢兵马使授淄、青节度，旧判官皆偏裨时部曲，神功平受其拜。及此前使判官刘位已下数人，并留在位，神功待之亦无降礼。后因围宋州，见李太尉与勅使打毬，闻判官张傪至，太尉与之尽礼答拜。神功大惊，归幕呼刘位问之曰：「太尉今日见张郎中，与之答拜，是何礼也？」位曰：「判官是幕宾，使主无受拜之礼。」神功曰：「神功比来受判官拜，大是罪过，公何不早说！」遂令屈请诸判官谢之曰：「神功武将，起自行伍，不知朝廷礼数。比来错受判官等拜，判官又不言，成神功之过。今还判官拜。」遂一一拜之，诸判官避而不敢当。远近闻之，莫不称其弘量。《封氏闻见记》九。《唐语林》四。

2. []{#唐轶十五-田神功-2}
田神功，大历八年卒于京师，许百官吊丧，上赐屏风裀褥于灵座，并赐千僧斋以追福。至德以来，将帅不兼三事者，哀荣无比。《南部新书》甲。

## 李辅国

1. []{#唐轶十五-李辅国-1}
见裴冕[3](#唐轶十五-裴冕-3)。

2. []{#唐轶十五-李辅国-2}
见唐玄宗[118](#唐轶二-唐玄宗-118)、[119](#唐轶二-唐玄宗-119)。

3. []{#唐轶十五-李辅国-3}
见唐代宗[7](#唐轶三-唐代宗-7)、[8](#唐轶三-唐代宗-8)。
4. []{#唐轶十五-李辅国-4}
见唐代宗[7](#唐轶三-唐代宗-7)、[8](#唐轶三-唐代宗-8)。

5. []{#唐轶十五-李辅国-5}
李辅国为殿中监，常在银台门受事。置察事厅子数十人，官吏有小过，无不伺知。《南部新书》丁。

6. []{#唐轶十五-李辅国-6}
先是肃宗赐辅国香玉辟邪二，各高一尺五寸，奇巧殆非人间所有。其玉之香，可闻于数百步，虽锁之金函石匮，终不能掩其气。或以衣裾误拂，则芬馥经年。纵澣濯数四，亦不消歇。辅国常置于座侧。……辅国家藏珍玩，皆非人世所识。夏则于堂中设迎凉之草。其色类碧，而干似苦竹，叶细如杉。虽若干枯，未尝雕落。盛暑束之牕户间，而凉风自至。凤首木高一尺，雕刻鸾凤之状，形似枯槁，毛羽脱落不甚尽。虽严凝之时，置诸高堂大厦之中，而和煦之气如二三月，故别名为常春木。纵烈火焚之终不燋黑焉。凉草、凤木或出于薛王宅。《十洲记事》：火林有不焚之木，殆非此类者耶？　《杜阳杂编》上。又《广记》四〇一引。

7. []{#唐轶十五-李辅国-7}
李辅国葬父，碑石用豆屑一千团磨，莹如紫玉，碑字四面，镌葵花三百朵。《晋公遗语》（《云仙杂记》五）。

8. []{#唐轶十五-李辅国-8}
李辅国大畏薯药，或人因以示之，必眼中火出，毛发皆沥血，因致大病。《叩头录》（《云仙杂记》七）。

## 崔光远

1. []{#唐轶十五-崔光远-1}
见张通儒[1](#唐轶十四-张通儒-1)。

## 崔　器

1. []{#唐轶十五-崔器-1}
唐肃宗收复两都，崔器为三司使，性刻乐祸，阴忍寡恩，希旨深文，奏陷贼官据合处死。李岘执之曰：「夫事有首从，情有轻重，若一概处死，恐非含弘之义。昔者明王用刑，歼厥渠魁，胁从罔理。况河北残寇，今尚未平，苟容漏网，适开自新之路，若尽行诛，是坚叛逆之心。」守文之吏，不识大体，累日方从岘奏，陈希烈已下，定六等科罪。吕諲骤荐器为吏部侍郎、御史大夫。器病脚肿，月余渐亟，瞑目即见达奚珣，但口称「叩头大尹，不自由」。左右问之，良久答曰：「达奚尹诉冤，我求之如此。」经三月，不止而死。《谭宾录》（《广记》一二二）。

## 李峘　李岘

1. []{#唐轶十五-李峘-1} []{#唐轶十五-李岘-1}
李峘自户部尚书，弟岘自京兆尹，并拜御史大夫，俱判台事。自唐初以来，兄弟并拜大夫，未有其比。是时长安士庶，皆赋诗以美其事。《唐书》（《广卓异记》一五）。

## 尚　衡

1. []{#唐轶十五-尚衡-1}
御史中丞尚衡童幼之时游戏，曾脱其碧衫，唯著紫衫，有善相者见之曰：「此儿已后当亦脱碧著紫矣。」后衡为濮阳丞。遇安禄山反，守节不受贼官，将军某乙使衡将绯衣鱼袋，差摄一官，衡不肯受，曰：「吾当脱碧著紫，此非吾衣。」曾未旬月，有敕命改官赐紫，于是股碧著紫。衡自又云「当作七十政」。今历十余政，已为中丞大夫矣。《定命录》（《广记》二二二）。

2. []{#唐轶十五-尚衡-2}
见李惇[1](#唐轶十五-李惇-1)。

## 邓景山

1. []{#唐轶十五-邓景山-1}
御史大夫邓景山为扬州节度，有白岑者，善疗发背，海外有名，而深秘其方，虽权要求者，皆不与真本。景山常急之。会岑为人所讼，景山故令深加按劾，以出其方。岑惧死，使男归取呈上。景山得方，写数十本牓诸衢路，乃宽其狱。《封氏闻见记》一〇。参看高适1。

## 严　武

1. []{#唐轶十五-严武-1}
武后朝严安之、挺之，昆弟也。安之为长安戎曹，权过京尹，至今为寮者，愿得安之之术焉。挺之则登历台省，亦有时名，娶裴卿之女，才三夕，其妻梦一人佩服金紫，美须鬓，曰：「诸葛亮也，来为夫人儿。」既妊而产婴孩，其状端伟，颇异常流。挺之薄其妻而爱其子。严武年八岁，询其母曰：「大人常厚玄英，玄英，挺之妾也。未常慰省阿母，何至于斯乎？」母曰：「吾与汝，母子也。以汝尚幼，未之知也。汝父薄幸，嫌吾寝陋，枕席数宵，遂即怀汝。自后相弃如离妇焉。」其母凄咽，武亦愤惋难处。候父既出，玄英方睡，武持小铁锤，击碎其首。及挺之归，惊愕，视之，乃毙矣。左右曰：「小郎君戏运铁锤而致之。」挺之呼武至，曰：「汝何戏之甚矣。」武曰：「焉有大朝人士，厚其侍妾，困辱儿之母乎？故须击杀，非戏之也。」父曰：「真严挺之之子。」而每抑遏，恐其非器。武年二十三，为给事黄门侍郎。明年拥旄西蜀，累于饮筵，对客骋其笔札。杜甫拾遗乘醉而言曰：「不谓严挺之有此儿也。」武恚目久之，曰：「杜审言孙子，拟捋虎须？」合座皆笑，以弥缝之。武曰：「与公等饮馔谋欢，何至于祖考矣。」房太尉琯亦微有所忤，忧怖成疾。武母恐害贤良，遂以小舟送甫下峡。母则可谓贤也，然二公几不免于虎口乎？李太白为《蜀道难》，乃为房、杜之危也，略曰：「剑阁峥嵘而崔嵬，一夫当门，万夫莫开。所守或非人，化为狼与豺。此谓武之酷暴矣。朝避猛虎，夕避长虵。磨牙吮血，杀人如麻。锦城虽云乐，不如早还家。蜀道之难难于上青天，侧身西望长咨嗟。」杜初自作《阆中行》：「豺狼当路，无地游从。」或谓章仇大夫兼琼为陈拾遗雪狱，陈晃字子昂。高适侍御与王江宁昌龄申冤，当时用为义士也。李翰林作此歌，朝右闻之，疑严武有刘焉之志。支属刺史章彝，因小瑕，武遂棒杀。后为彝外家报怨，严氏遂微焉。《云谿友议》上。《唐语林》四。《唐诗纪事》二〇。　案：「挺之」原作「定之」，据《唐语林》及两《唐书》本传改。又，严武欲杀杜甫事，《容斋续笔》六有辨正。

2. []{#唐轶十五-严武-2}
唐西川节度使严武，少时仗气任侠。尝于京城与一军使邻居，军使有室女，容色艳绝。严公因窥见之，乃赂其左右，诱至宅。月余，遂窃以逃，东出关，将匿于淮泗间。军使既觉，且穷其迹，亦讯其家人，乃暴于官司，亦以状上闻。有诏遣万年县捕贼官专往捕捉。捕贼乘递，日行数驿，随路已得其踪矣。严武自巩县方雇船而下，闻制使将至，惧不免，乃以酒饮军使之女，中夜乘其醉，解琵琶弦缢杀之，沈于河。明日制使至，搜捕严公之船，无迹乃已。《逸史》（《广记》一三〇）。

3. []{#唐轶十五-严武-3}
严武少以强俊知名，蜀中坐衙，杜甫袒跣登其机桉。武爱其才终不害。然与章彝素善，再入蜀，谈笑杀之。及卒，母喜曰：「而今而后，吾知免官婢矣！」《国史补》上。《唐语林》五。

4. []{#唐轶十五-严武-4}
兵部尚书严武裹头至紧，将裹，先以幞头曳于盘水之上，然后裹之，名为「水裹」。𢬍两翅皆有𫌇数，流俗多效焉。《封氏闻见记》五。

## 左　震

1. []{#唐轶十五-左震-1}
肃宗以王屿为相，尚鬼神之事，分遣女巫遍祷山川。有巫者少年盛服，乘传而行，中使随之，所至之地，诛求金帛，积载于后，与恶少年十数辈，横行州县间。至黄州，左震为刺史，震至驿，而门扃不启，震乃坏鏁而入，曳巫者斩之阶下，恶少年皆死。籍其缗钱巨万，金宝堆积。悉列上而言曰：「臣已斩巫，请以所积资货，以贷贫民输税。其中使送上，臣当万死。」朝廷厚加慰奖，拜震商州刺史。《国史补》上。《唐语林》三。《容斋四笔》四。

## 李　惇

1. []{#唐轶十五-李惇-1}
李惇为淄青节度判官，其使尚衡弟颇干政，惇屡言之。衡曰：「兄弟孤遗相长，不忍失意。」惇曰：「君怜爱，祇合训之以道，何可使其纵恣也！」衡家又好祈祷，车舆出入，人吏颇以为弊。惇又进谏，衡不能用。他日，衡对诸客别有所问。惇曰：「惇前后颇献愚直，大夫不能，今又何问！」衡作色曰：「李十五好为诋讦！」惇曰：「忠言，大夫谓之诋讦，久住何益？请从此辞。」再拜趋出，命驾而去。衡怒甚，不使追之。时人皆谓惇有古人风。《封氏闻见记》九。《唐语林》三。

## 李知远

1. []{#唐轶十五-李知远-1}
海州南有沟水上通淮、楚，公私漕运之路也。宝应中，堰破水涸，鱼商绝行。州差东海令李知远主役修复，堰将成辄坏，如此者数四，用费颇多，知远甚以为忧。或说「梁代筑浮山堰，频有阙坏，乃以铁数万斤坟积其下，堰乃成」。知远闻之，即依其言而塞穴。初，堰之将坏也，辄闻其下殷如雷声，至是其声移于上流数里。盖金铁味辛，辛能害目，蛟龙护其目，避之而去，故堰可成。《封氏闻见记》八。《唐语林》五。

## 贾　至

1. []{#唐轶十五-贾至-1}
见元载[10](#唐轶十六-元载-10)。

2. []{#唐轶十五-贾至-2}
见李华[3](#唐轶十四-李华-3)。

## 李之芳

1. []{#唐轶十五-李之芳-1}
李之芳，太宗子蒋王恽之曾孙，有令誉。安禄山奏为范阳司马，禄山反，自拔归京师。广德初，使吐蕃，被留二岁，乃归，拜礼部尚书，改太子宾客，薨。子美哭之芳诗云：「江雨铭旌湿，湖风井迳秋。」又曰：「复魄昭丘远，归魂素浐偏。」盖死于江湖也。《唐诗纪事》二三。

## 元　结

1. []{#唐轶十五-元结-1}
元结，天宝之乱，自汝𣸣大率邻里南投襄汉，保全者千余家。乃举义师宛、叶之间，有婴城扞寇之功。结，天宝中〔师中行子〕。始在商余之山，称元子。逃难入猗玗山，〔始称猗玗子〕，或称浪士。渔者呼为聱叟。酒徒呼为漫叟。及为官，呼为漫郎。《国史补》上。又《广记》二〇二引。《唐语林》四。

2. []{#唐轶十五-元结-2}
唐元次山承诏诣京师。至汝上，逢山龟亦承诏诣京师，遂与山龟一例乘邮而至。因上书韦陟尚书，愿不以结齿于山龟而以士君子之礼见。《藏一话腴》乙集下。

3. []{#唐轶十五-元结-3}
浯溪在永州北百余里，流入湘江。溪水石奇绝。唐上元中容管经略使元结罢任居焉。以所著《中兴颂》刻之崖石，颜真卿书。结复为《浯台》、《石堂》、《西峰》、《四厌亭铭》，皆刻于石崖上。皇朝干德中左补阙王伸知永州，维舟于此，留诗云：「湘川佳致有浯溪，元结雄文向此题。想得后人难以继，高名长与白云齐。」《零陵总记》（《诗话总龟》前集一六）。

## 李　翰

1. []{#唐轶十五-李翰-1}
张巡之守睢阳，粮尽食人，以至受害。人亦有非之者。上元二年，衞县尉李翰撰巡传上之，因请收葬睢阳将士骸骨。又采从来论巡守死立节不当异议者五人之辞，著于篇。《国史补》上。

2. []{#唐轶十五-李翰-2}
李翰文虽宏畅，而思甚苦涩。晚居阳翟，常从邑令皇甫曾求音乐。思涸则奏乐，神全则缀文。《国史补》上。又《广记》一九八引。《唐语林》二。

## 张　谓

1. []{#唐轶十五-张谓-1}
见李白[23](#唐轶十四-李白-23)。

2. []{#唐轶十五-张谓-2}
见阎济美[1](#唐轶十九-阎济美-1)。

## 魏　颢

1. []{#唐轶十五-魏颢-1}
魏万后名颢，上元初登第。始见〔李〕白于广陵，白曰：「尔后必著大名于天下，无忘老夫与明月奴。」因尽出其文，命颢集之。《唐诗纪事》二二。

## 薛　胜

1. []{#唐轶十五-薛胜-1}
萧华虽陷贼中，李泌尝荐之。后泌归山，肃宗终相之。唯举薛胜掌纶诰，终不行。或问于泌，泌云：「胜官卑，难于发端。」乃置其《拔河赋》于案，冀肃宗览之，遂更荐。肃宗至，果读之，不称旨，曰：「天子者君父，而以天子玉齿对金钱荧煌乎？」他日复荐，终不得。信命也。《感定录》（《广记》一四九）。

2. []{#唐轶十五-薛胜-2}
进士河东薛胜为《拔河赋》，其辞甚美，时人竞传之。《封氏闻见记》六。《唐语林》五。

## 张志和

1. []{#唐轶十五-张志和-1}
张志和，字子同，会稽人。性高迈，不拘检，自称烟波钓徒。著《玄真子》十卷。书迹狂逸。自为《渔歌》，便画之，甚有逸思。肃宗朝，官至左金吾衞录事参军。本名龟龄，诏改之。颜鲁公与之善，陆羽等尝为食客。《历代名画记》一〇。

2. []{#唐轶十五-张志和-2}
张志和或号曰烟波子，常渔钓于洞庭湖。初，颜鲁公典吴兴，知其高节，以《渔歌》五首赠之。张乃为卷轴，随句赋象，人物、舟船、鸟兽、烟波、风月，皆依其文，曲尽其玅，为世之雅律，深得其态。《唐朝名画录》。又《御览》七五一引作《唐画断》。《图绘宝鉴》二。

3. []{#唐轶十五-张志和-3}
玄真子姓张，名志和，会稽山阴人也。博学能文，擢进士第。善画。饮酒三斗不醉。守真养气，卧雪不寒，入水不濡。天下山水，皆所游览。鲁国公颜真卿与之友善，真卿为湖州刺史，与门客会饮，乃唱和为《渔父词》。其首唱即志和之词，曰：「西塞山边白鸟飞，桃花流水鳜鱼肥。青箬笠，绿蓑衣，斜风细雨不须归。」真卿与陆鸿渐、徐士衡、李成矩共和二十五首，递相夸赏。而志和命丹青剪素，写景天词，须臾五本。花木禽鱼，山水景像，奇绝踪迹，今古无伦。而真卿与诸客传翫，叹服不已。《续仙传》（《广记》二七）。《古今诗话》（《诗话总龟》前集四七）。

4. []{#唐轶十五-张志和-4}
肃皇赐高士玄真子张志和奴婢各一人，玄真子配为夫妻，名曰渔僮、樵青。人问其故，答曰：「渔僮使卷钓收纶，芦中鼓枻；樵青使苏兰薪桂，竹里煎茶。」志和，字子同。《南部新书》壬。

## 韩仲卿

1. []{#唐轶十五-韩仲卿-1}
韩仲卿一日梦一乌帻少年，风姿磊落，神仙人也。拜求仲卿，言：「某有文集在建邺李氏。公当名出一时，肯为我讨是文而序之，俾我亦阴报耳。」仲卿诺之。去复回曰：「我曹植子建也。」仲卿既寤，检邺中书得子建集，分为十卷，异而序之。即仲卿作也。《龙城录》上。《异人录》（《类说》一二）。

## 明　瓒

1. []{#唐轶十五-明瓒-1}
见李泌[3](#唐轶十五-李泌-3)。

2. []{#唐轶十五-明瓒-2}
李泌在衡山，事明瓒禅师。瓒云：「欲学者，先将笔砚碎却。」明瓒，北宇大照之门人，性懒。群僧令看盐，雨至，流于池，群僧殴之，不怒。冬月卧于灶前不起，以粥洒其头，因就头取吃。号懒瓒。作《明心论》。《续博物志》六。

## 侯四娘

1. []{#唐轶十五-侯四娘-1}
至德元年，史思明未平，衞州有妇人侯四娘等三人刺血谒于军前，愿入义营讨贼。《独异志》（《广记》二七〇）。

## 张詧妻孟氏

1. []{#唐轶十五-张詧妻孟氏-1}
三原之南薰店，贞元末，有孟媪者，百余岁而卒。年二十六嫁张詧，詧为郭汾阳左右，与媪貌相类。詧死，媪伪衣丈夫衣，为詧弟，事汾阳。又凡一十五年，已年七十二矣，累兼大夫。忽思茕独，遂嫁此店潘老为妇。诞二子，曰滔、曰渠。滔年五十四，渠年五十二。《南部新书》庚。

# 唐人轶事汇编卷十六

## 元　载

1. []{#唐轶十六-元载-1}
唐既平刘展江淮之乱，上元间租庸使元载以吴越虽兵荒后，民产犹给，乃辟召豪吏分宰列邑而重歛之。时人谓之「白着」，言其役敛无名，其所着者皆公然明白，无所嫌避。一云，世人谓酒酣为白着，既为刻薄之役，不堪其弊，则必颠沛酩酊如醉者之着也。渤海高亭有诗曰：「上元官吏称剥削，江淮之人皆白着。」《诗话总龟》前集三七。《白孔六帖》二四。

2. []{#唐轶十六-元载-2}
上纂业之始，多以庶务托于钧衡，而元载专政，益堕国典。若非良金重宝，趦趄左道，则不得出入于朝廷。及常衮为相，虽贿赂不行，而介僻自专，少于分别，故升降多失其人。或同列进拟稍繁，则谓之沓伯。由是京师语曰：「常无分别元好钱，贤者愚而愚者贤。」时崔祐甫素公直，与众言曰：「朝廷上下相蒙，善恶同致，清曹峻府，为鼠辈养资，岂裨皇化耶？」由是益为持权者所忌。至建中初，祐甫执政，人心方有所归。元载末年，造芸辉堂于私第。芸辉，香草名也，出于阗国。其香洁白如玉，入土不朽烂，舂之为屑，以涂其壁，故号芸辉焉。而更构沉檀为梁栋，饰金银为户牖，内设悬黎屏风、紫绡帐。其屏风本杨国忠之宝也，屏上刻前代美女伎乐之形，外以玳瑁水犀为押，又络以真珠瑟瑟。精巧之妙，殆非人工所及。紫绡帐得于南海溪洞之酋帅，即绞绡之类也。轻疏而薄，如无所碍，虽属凝冬，而风不能入，盛夏则清凉自至。其色隐隐焉，忽不知其帐也，谓载卧内有紫气。而服玩之奢僭，拟于帝王之家。芸辉之前有池，悉以文石砌其岸，中有苹阳花，亦类白苹，其花红大如牡丹，不知自何而来也。更有碧芙蓉，香洁菡萏伟于常者。《杜阳杂编》上。又《广记》二三七、二六〇引。《唐语林》三。

3. []{#唐轶十六-元载-3}
见李揆[5](#唐轶十五-李揆-5)。

4. []{#唐轶十六-元载-4}
见李泌[22](#唐轶十五-李泌-22)。

5. []{#唐轶十六-元载-5}
元载擅权累年。客有为《都庐缘橦歌》，讽其至危之势，载览而泣下。《国史补》上。《唐语林》五。

6. []{#唐轶十六-元载-6}
元相载在中书日，有丈人自宣州〔货〕所居来投，求一职事。中书度其材不任事，赠河北一函书而遣之。丈人惋怒，不得已持书而去。既至幽州，念：「破产而来，止得一书，书若恳切犹可望。」乃拆而视之，更无一辞，唯署名而已，大悔怒欲回，心念：「已行数千里，试谒院寮。」问：「既是相公丈人，岂无缄题？」曰：「有。」判官大惊，立命谒者上白，斯须乃有大校持箱复请书。书既入，馆之上舍，留连数日。及辞去，奉绢一千疋。《幽闲鼓吹》。又《广记》一八八引。

7. []{#唐轶十六-元载-7}
初，吐蕃既退，诸侯入觐。是时马镇西以四镇兼邠宁，李公军泽潞以防秋军盩厔。丞相元公载使人讽诸将使责己曰：「今四郊多垒，中外未宁，公执国柄有年矣，安危大计，一无所闻，如之何？」载曰：「非所及也。」他日又言，且曰：「得非旷职乎？」载莞然曰：「安危系于大臣，非独宰臣也。先王作兵，置之四境，所以御戎狄也。今内地无虞，朔方军在河中，泽潞军在盩厔，游军伺寇，不远京室，王畿之内，岂假是邪！必令损益，须自此始。故曰非所及也。」郭、李曰：「宰臣但图之。」载曰：「今若徙四镇于泾，朔方于邪，泽潞于岐，则内地无虞，三边有备，三贤之意何如？」三公曰：「惟所指挥。」既而相谓曰：「我曹既为所册，得无行乎？」十二月，诏马公兼领泾原，寻以郑颍资之；李公兼领山南，犹以泽潞资之；郭公兼领邠宁，亦以河中资之。三将皆如诏。朔方军自此大徙于邠。郭公虽连统数道，军之精甲，悉聚邠府，其他子弟，分居蒲、灵，各置守将以专其令。蒲之余卒，稍迁于邠。十年之间，无遗甲矣。《邠志》（《通鉴考异》一七）。

8. []{#唐轶十六-元载-8}
元相载用李纾侍郎知制诰，元败，欲出官。王相曰：「且留作诰。」待发遣诸人尽，始出为婺州刺史。又曰：独孤侍郎求知制诰，试见元相，元相知其所欲，迎谓常州曰：「知制诰阿谁堪？」心知不我与也，乃荐李侍郎纾。时杨炎在阁下，忌常州之来，〔故〕元阻之，乃二人之力也。《唐语林》五。《唐诗纪事》二六。　案：《广记》一八七作《嘉话录》，唐兰据此考为《刘宾客嘉话录》佚文。

9. []{#唐轶十六-元载-9}
见鱼朝恩[5](#唐轶十六-鱼朝恩-5)。

10. []{#唐轶十六-元载-10}
载宠姬薛瑶英攻诗书，善歌舞，仙姿玉质，肌香体轻，虽旋波、摇光、飞燕、绿珠，不能过也。瑶英之母赵娟，亦本岐王之爱妾也，后出为薛氏之妻，生瑶英，而幼以香啗之，故肌香也。及载纳为姬，处金丝之帐，却尘之褥。其褥出自勾骊国，一云是却尘之兽毛所为也。其色殷鲜，光软无比。衣龙绡之衣，一袭无一二两，抟之不盈一握。载以瑶英体轻不胜重衣，故于异国以求是服也。唯贾至、杨公南与载友善，故往往得见歌舞。至因赠诗曰：「舞怯铢衣重，笑疑桃脸开。方知汉武帝，虚筑避风台。」王子年《拾遗记》，赵飞燕体轻恐暴风，帝为筑台焉。公南亦作长歌褒美，其略曰：「雪面蟾娥天上女，凤箫鸾翅欲飞去。玉钗碧翠步无尘，楚腰如柳不胜春。」瑶英善为巧媚，载惑之，怠于尘务。而瑶英之父曰宗本，兄曰从义，与赵娟递相出入，以搆贿赂，号为关节。更与中书主吏卓倩等为腹心。而宗本辈以事告者，载未尝不颔之。天下赍宝货求大官职，无不恃载权势，指薛卓为梯媒。及载死，瑶英自为俚妻矣。论者以元载丧令德而崇贪名，自一妇人而致也。传于进士贾遂。　《杜阳杂编》上。又《广记》二三七引。《古今诗话》（《诗话总龟》前集二七）。《丽情集》（《类说》二九）。

11. []{#唐轶十六-元载-11}
元载于万年县佛堂子中谒主者，乞一快死也。主者曰：「相公今日受些子污泥，不怪也。」乃脱秽塞其口而终。《刘宾客嘉话录》。《唐语林》五。《侯鲭录》六。

12. []{#唐轶十六-元载-12}
元载破家，籍财货诸物，得胡椒九百石。《尚书故实》。又《广记》二四三引。《南部新书》丙。

13. []{#唐轶十六-元载-13}
元载饮食，冷物用磂黄椀，热物用泛水甆器，器有三千事。《枢要录》（《云仙杂记》一）。

14. []{#唐轶十六-元载-14}
元载有别墅在昭应县，守墅者姓韩，忘其名，邑人呼为韩郎将。县尹以下谨事之，一与龃龉，即贬斥矣。《海录碎事》八下。

15. []{#唐轶十六-元载-15}
元丞相载妻王氏，字韫秀。王相公之女，维右丞之姪。初，王相公镇北京，以韫秀嫁元载，岁久而见轻怠。韫秀谓夫曰：「何不增学？妾有奁幌资装，尽为纸墨之费。」王氏父母，未或知之。亲属以载夫妻皆乞儿，厌薄之甚。元乃游秦，为诗别韫秀曰：「年来谁不厌龙钟，虽在侯门似不容。看取海山寒翠树，苦遭霜霰到秦封。」妻请偕行，曰：「路扫饥寒迹，天哀志气人。休零离别泪，携手入西秦。」元秀才既到京，屡陈时务，深符上旨，肃宗擢拜中书。王氏喜元郎入相，寄诸姨妹诗曰：「相国已随麟阁贵，家风第一右丞诗。笄年解笑明机妇，耻见苏秦富贵时。」元公，肃宗、代宗两朝宰相，贵盛无比，广葺亭台，交游贵族，客候其门，而或间阻。王氏复为一篇以喻之曰：「楚竹燕歌动画梁，春兰重换舞衣裳。孙弘开馆招嘉客，知道浮荣不久长。」元公于是稍减矣。太原内外亲族悉来谒贺者众矣，韫秀置于闲院。忽因晴霁日景，以青紫丝绦四十条，条长三十丈，皆施罗纨绮绣之饰，每条绦下，排金银炉二十枚，皆焚异香，香亘其服。乃命诸亲戚西院闲步，韫秀问是何物，侍婢对曰：「今日相公及夫人晒曝衣服。」王氏谓诸亲曰：「岂料乞索儿妇，还有两事。」盖形麤衣也，于是诸亲羞赧，稍稍而辞。韫秀每分衣服饰于他人，而不及于太原之骨肉也。且曰：「非儿不礼于姑娣，其奈当时见辱乎？」洎元公贪恡为心，竟招罪戾，台阁弹奏而亡其家。韫秀少有识量，节概固高，丞相已谢，上令入宫备彤笔箴规之任。叹曰：「王家十三娘，二十年太原节度使女，十六年宰相妻，谁能书得长信昭阳之事？死亦幸矣！」坚不从命。或曰上宥连罪，或云京兆笞而毙矣。《云溪友议》下。《杜阳杂编》（《广记》二三七）。《唐诗纪事》二九。　案：据新旧《唐书·元载传》及《唐诗纪事》，元载妻王氏为王忠嗣女。

16. []{#唐轶十六-元载-16}
元载将败之时，妻王氏曰：「某四道节度使女，十八年宰相妻，今日相公犯罪死，即甘心使妾为舂婢，不如死也。」主司上闻，俄亦赐死。《刘宾客嘉话录》。《唐语林》五。《侯鲭录》六。

17. []{#唐轶十六-元载-17}
见唐德宗[6](#唐轶三-唐德宗-6)。

## 元伯和

1. []{#唐轶十六-元伯和-1}
元载子伯和势倾中外，福州观察使寄乐妓十人，既至，半载不得送。使者窥伺门下出入频者，有琵琶康昆仑最熟，厚遗求通，即送妓。伯和一试奏，尽以遗之。先有段和尚善琵琶，自制《西梁州》，昆仑求之不与，至是以乐之半赠之，乃传焉。道调《梁州》是也。《幽闲鼓吹》。又《广记》一八八引。

## 王

1. []{#唐轶十六-王-1}
王在太原，旧将王无纵等恃功，且以儒者易之，每事多违约束。一朝悉召斩之，将校股栗。《南部新书》甲。

2. []{#唐轶十六-王-2}
京兆尹黎干，戎州人也，尝白事于王。曰：「尹，南方尹子也，安知朝礼？」其慢而侮人率如此。《南部新书》甲。

3. []{#唐轶十六-王-3}
相国王公，大历中与元载同执政事。尝一日入朝，天尚早，坐于烛下，其榻前有囊，公命侍童取之。侍童挈以进，觉其重不可举。公启而视之，忽有一犬长尺余，质甚丰，自囊中跃出。公大惧，顾谓其子曰：「我以不才，谬居卿相，无德而贵，常惧有意外之咎。今者异物接于踵，岂非祸之将萌耶？」后数日，果得罪，乃贬为云守也。《宣室志》三。又《广记》四四〇引。

4. []{#唐轶十六-王-4}
王之下狱也，问头云：「身为宰相，夜醮何求？」王答曰：「知则不知，死则合死。」《刘宾客嘉话录》。

5. []{#唐轶十六-王-5}
见王维[20](#唐轶十三-王维-20)。

6. []{#唐轶十六-王-6}
王饮酒，非鸭肝猪肚，筯辄不举。《醉仙图记》（《云仙杂记》五）。

## 杜鸿渐

1. []{#唐轶十六-杜鸿渐-1}
公曰：杜相鸿渐之父名鹏举，父子而似兄弟之名，盖有由也。鹏举父尝梦有所之，见一大碑，云是「宰相碑」。已作者金填其字，未作者刊名于柱上。杜问曰：「有杜家儿否？」曰：「有。任自看之。」记得姓下是鸟偏旁曳脚，而忘其字。乃名子为鹏举，而谓之曰：「汝不为相，即世世名鸟边而曳脚也。」鹏举生鸿渐，而名字亦前定矣，况其官与寿乎？《刘宾客嘉话录》。又《广记》一四九引（原误作《集话录》）。《唐语林》五。《唐宋遗史》（《分门古今类事》六）。

2. []{#唐轶十六-杜鸿渐-2}
杜鸿渐为都统并副元帅，王代之。鸿渐谓人曰：「一个月乞索儿一万贯钱。」盖计使料多，以此诘俸钱都数也。《唐语林》五。

3. []{#唐轶十六-杜鸿渐-3}
杜丞相鸿渐，世号知人。见马燧、李抱真、卢新州杞、陆丞相贽，张丞相弘靖、李丞相藩，并云「并为将相」，既而尽然。许、郭之徒，又何以加也。《刘宾客嘉话录》。又《广记》一七〇引。《唐语林》三。

4. []{#唐轶十六-杜鸿渐-4}
代宗朝宰相杜鸿渐亦能之。永泰中，为三川副元帅、兼西川节度使，至成都，有削杖者在蜀，以二鼓杖献。鸿渐得之，示于众曰：「此尤物也，当衣衾中收贮积时矣。」匠曰：「某于脊沟中养者十年。」及鸿渐出蜀，至利州西界望嘉陵驿，路入汉川矣。自西南来，始临嘉陵江，颇有山水景致，其夜月色又佳，乃与从事杨炎、杜亚辈登驿楼望江月，行觞䜩话：「今日出艰危，脱猜迫，外则不辱命于朝廷，内则免中祸于微质，皆诸贤之力也。既保此安步，又瞰此殊景，安得不自贺乎？」遂命家僮取鼓与板笛，以前所得杖酣奏数曲。四山猨鸟皆惊，飞鸣嗷嗷。从事悉异之，曰：「昔夔之搏拊，百兽舞庭。此岂远耶？」鸿渐曰：「若某于此稍曾致功，尤未臻妙，尚能及此，况至圣御天，贤臣考乐，飞走之类，何有不感！」因言：「某有别墅，近华严阁，每遇风景晴朗，时或登阁奏此。初见群羊牧于山下，忽数举头踯躅不已，某不谓以鼓然也。及止鼓，羊亦止，某复鼓，亦复然，遂以疾徐高下而节之，无不应之而变。旋有二犬，自其家走而吠之。及群羊侧，遂渐止声，仰首若有所听。少选，即复宛颈摇尾，亦从而变态。是知率舞固不难矣。其后乃不敢为也。」近士林中无习之者，唯仆射韩皋善，亦不甚露焉。为鄂州节度使时，间于黄鹤楼一两习而已。《羯鼓录》。又《御览》五八三、《广记》二〇五引。

## 杨　绾

1. []{#唐轶十六-杨绾-1}
宝应二年，杨绾为礼部侍郎，奏举人不先德行，率多浮薄，请依乡举里选。于是诏天下举秀才孝廉，而考试章条渐加繁密，至于升进德行，未之能也。其后应此科者益少，遂罢之，复为明经进士。《封氏闻见记》三。《唐语林》八。

## 常　衮

1. []{#唐轶十六-常衮-1}
常相衮为礼部，判杂文榜后云：「旭日登场，思非不锐。通宵绝笔，恨即有余。」所以杂文入选者，常不过百人。鲍祭酒防为礼部，帖经落人亦甚。时谓之「常杂鲍帖」。《大唐传载》。又《广记》一七八引。

2. []{#唐轶十六-常衮-2}
卢华州，予之堂舅氏也。尝于元载相宅门，见一人频至其门，上下瞻顾。卢疑异人，乃邀以归，且问「元载相公如何？」曰：「新相将出，旧者须去。吾已见新相矣，一人绯，一人紫；一人街西住，一人街东住，皆惨服也。然二人皆身小而不知姓名。」不经旬日，王、元二相下狱。德宗将用刘晏为门下，杨炎为中书，外皆传说必定，疑季子之言不中。时国舅吴凑见王、元事讫，因贺德宗而启之，曰：「新相欲用谁？」德宗曰：「刘、杨。」凑不语。上曰：「吾舅意如何？言之无妨。」吴曰：「二人俱曾用也，行当可见。陛下何不用后来俊杰？」上曰：「为谁？」吴乃奏常衮及某乙。翌日并命，拜二人为相，以代王、元，果如季子之说。绯、紫、短长，街之东、西，无不验也。《刘宾客嘉话录》。《唐语林》六。　案：常衮拜相在代宗朝，文中「德宗」当作「代宗」。

3. []{#唐轶十六-常衮-3}
常衮自礼部侍郎入相，时潘炎为舍人引麻，因戏之曰：「留取破麻鞵著。」及衮视事，不浃旬果除。《南部新书》甲。

4. []{#唐轶十六-常衮-4}
元载既伏诛，代宗始躬亲政事，励精求理。时常衮当国，竭节奉公，天下翕然，有升平之望。衮奏罢诸州团练、防御等使，以节财省费。便令刺史主当州军事，司马同副使，专押军案。判司本带参军，便令司兵判兵事。司曹判军粮，司士判甲仗。士人圑练，春夏放归，秋冬追集。其刺史官衔，即有持节诸军事，使司军旅。司马即同副使之任。司兵参军，即是团练使判官。代宗并从之。衮独出群拟，为戢兵之渐，持衡数岁，时用小康焉。《大唐新语》一〇。

5. []{#唐轶十六-常衮-5}
见元载[2](#唐轶十六-元载-2)。

6. []{#唐轶十六-常衮-6}
见崔祐甫[2](#唐轶十七-崔祐甫-2)。

7. []{#唐轶十六-常衮-7}
唐德宗初即位，宰相常衮为福建观察使治其地。衮以辞进，乡县小民，有能读书作文辞者，亲与之为主客之礼，观游宴飨，必召与之。时未几，皆化翕然。于时欧阳詹独秀出，衮加敬爱，诸生皆推服。闽越之人举进士，繇詹始也。詹死于国子四门助教，陇西李翶为传，韩愈作哀辞。韩愈《欧阳詹哀词序文》（《广记》一八〇引）。

8. []{#唐轶十六-常衮-8}
政事堂有后门，盖宰相时过舍人院，咨访政事，以自广也。常衮塞之，以示尊大。凡有公事商量，即降宣付阁门，开延英。阁门翻宣申中书，并榜正衙门。如中书有公事敷奏，即宰臣入榜子，奏请开延英。又一说：延英殿即灵芝殿也，谓之小延英。《南部新书》乙。

## 刘　晏

1. []{#唐轶十六-刘晏-1}
见唐玄宗[28](#唐轶二-唐玄宗-28)。

2. []{#唐轶十六-刘晏-2}
玄宗御勤政楼，大张乐，罗列百妓。时教坊有王大娘者，善戴百尺竿，竿上施木山，状瀛洲、方丈，令小儿持绛节出入于其间，歌舞不辍。时刘晏以神童为秘书正字，年十岁，形状狞劣，而聪悟过人。玄宗召于楼上帘下，贵妃置于膝上，为施粉黛，与之巾栉。玄宗问晏曰：「卿为正字，正得几字？」晏曰：「天下字皆正，唯『朋』字未正得。」贵妃复令咏王大娘戴竿，晏应声曰：「楼前百戏竞争新，唯有长竿妙入神。谁得绮罗翻有力，犹自嫌轻更著人。」玄宗与贵妃及诸嫔御欢笑移时，声闻于外，因命牙笏及黄文袍以赐之。《明皇杂录》上。又《广记》一七五、《诗话总龟》前集二引。《唐语林》三。《唐诗纪事》二五。

3. []{#唐轶十六-刘晏-3}
刘晏为诸道盐铁转运使。时军旅未宁，西蕃入寇，国用空竭，始于扬州造转运船，每以十只为一纲，载江南谷麦，自淮、泗入汴，抵河阴，每船载一千石。扬州遣军将押至河阴之门，填阙一千石，转相受给，达太仓，十运无失，即授优劳官。汴水至黄河迅急，将吏典主，数运之后，无不发白者。晏初议造船，每一船用钱百万。或曰：「今国用方乏，宜减其费，五十万犹多矣。」晏曰：「不然。大国不可以小道理。凡所创置，须谋经久。船场既兴，即其间执事者非一，当有赢余及众人。使私用无窘，即官物坚固，若始谋便朘削，安能长久？数十年后，必有以物料太丰减之者。减半，犹可也；若复减，则不能用。船场既堕，国计亦圮矣。」乃置十场于扬子县，专知官十人，竞自营办。后五十余岁，果有计其余，减五百千者，是时犹可给。至咸通末，院官杜侍御又以一千石船，分造五百石船两舸，用木廉薄。又执事人吴尧卿为扬子县官，变盐铁之制，令商人纳榷，随所送物料，皆计折纳，勘廉每船板、钉、灰、油、炭多少而给之。物复賸长。军将十家，即时委弊。《唐语林》一。

4. []{#唐轶十六-刘晏-4}
刘忠州晏，通百货之利，自言如见地上钱流。每入朝乘马，则为鞭算。居取便安，不慕华屋。食取饱适，不务兼品。马取稳健，不择毛色。《国史补》上。《唐语林》二。

5. []{#唐轶十六-刘晏-5}
刘仆射晏五鼓入朝，时寒，中路见卖烝胡之处势气腾𪸩，使人买之。以袍袖包裙帽底啗之。且谓同列曰：「美不可言，美不可言。」《刘宾客嘉话录》。

6. []{#唐轶十六-刘晏-6}
先时，吏部尚书刘晏裹头至慢，每裹，但擎前后脚𢬍之，都不抽挽。或曰：「尚书何不抽两翅？」晏曰：「两边通耶？」时人多哂之。《封氏闻见记》五。

7. []{#唐轶十六-刘晏-7}
相传云，释道钦住径山，有问道者，率尔而对，皆造宗极。刘忠州晏尝乞心偈，令执𬬻而听，再三称「诸恶莫作，诸善奉行」。晏曰：「此三尺童子皆知之。」钦曰：「三尺童子皆知之，百岁老人行不得。」至今以为名理。《酉阳杂俎》续集四。又《广记》九六引。

8. []{#唐轶十六-刘晏-8}
唐宰相刘晏少好道术，精恳不倦，而无所遇。常闻异人多在市肆间，以其喧杂，可混迹也。后游长安，遂至一药铺，偶问。云：「常有三四老人，纱帽拄杖来取酒，饮讫即去。或兼觅药看，亦不多买。其亦非凡俗者。」刘公曰：「早晚当至？」曰：「明日合来。」刘公平旦往，少顷果有道流三人到，引满饮酒。谈谑极欢，旁若无人。良久曰：「世间还有得似我辈否？」一人曰：「王十八。」遂去。自后每忆之，不可寻求。及作刺史，往南中，过衡山县，时春初，风景和暖，吃冷淘一盘，香菜茵陈之类，甚为芳洁。刘公异之，告邮史曰：「侧近莫有衣冠居否，此菜何所得？」答曰：「县有官园子王十八能种，所以馆中常有此蔬菜。」刘公忽惊记所遇道者之说，乃曰：「园近远，行去得否？」曰：「即馆后。」遂往，见王十八，衣犊鼻灌畦，状貌山野，望刘公趋拜战栗。渐与同坐，问其乡里家属，曰：「蓬飘不省，亦无亲族。」刘公异疑之。命坐，索酒与饮，固不肯。却归，晏乃诣县，自请同往南中。县令都不喻，当时发遣。王十八亦不甚拒，破衣草履，登舟而行。刘公渐与之熟，令妻子见拜之，同坐茶饭。形容衣服，日益秽弊，家人并窃恶之。夫人曰：「岂兹有异，何为如此？」刘公不懈。去所诣数百里，患痢，朝夕困极，舟船隘窄，不离刘公之所。左右掩鼻罢食，不胜其苦。刘公都无厌怠之色，但忧惨而已，劝就汤粥。数日遂毙。刘公嗟叹涕泣，送终之礼，无不精备。乃葬于路隅。《逸史》（《广记》三九）。

## 鱼朝恩

1. []{#唐轶十六-鱼朝恩-1}
见郭子仪[9](#唐轶十五-郭子仪-9)、[11](#唐轶十五-郭子仪-11)。
2. []{#唐轶十六-鱼朝恩-2}
见郭子仪[9](#唐轶十五-郭子仪-9)、[11](#唐轶十五-郭子仪-11)。

3. []{#唐轶十六-鱼朝恩-3}
鱼朝恩专权使气，公卿不敢仰视。宰臣或决政事不预谋者，则眦睚曰：「天下之事岂不由我乎？」于是上恶之。而朝恩幼子曰令徽，年十四五，始给事于内殿，上以朝恩故，遂特赐绿焉。未浃旬月，同列黄门位居令徽上者，因叙立于殿前，恐其后至，遂争路以进。无何，误触令徽臂，乃驰归告朝恩，以班次居下为同列所欺。朝恩怒，翌日于上前奏曰：「臣幼男令徽位处众僚之下，愿陛下特赐金章以超其等。」不由绯便求紫。上未及语，而朝恩已令所司捧紫衣而至，令徽即谢于殿前。上虽知不可，强谓朝恩曰：「卿儿着章服大宜称也。」鱼氏在朝，动无畏惮，他皆倣此。其同列黄门寻遭斥逐于岭表。及朝恩被诛，天下无不快焉。《杜阳杂编》上。又《广记》一八八引。

4. []{#唐轶十六-鱼朝恩-4}
代宗朝，百寮立班良久，阁门不开。鱼朝恩忽拥白刃十余人而出，宣示曰：「西蕃频犯郊圻，欲幸河中，如何？」宰相已下，不知所对，而仓遑颇甚。给事中刘不记名。出班抗声曰：「敕使反耶！屯兵无数，何不扞寇，而欲胁天子去宗庙！」仗内震耸，朝恩大恐骇而退。因罢迁幸之议。《国史补》上。《唐语林》五。

5. []{#唐轶十六-鱼朝恩-5}
鱼朝恩于国子监高座讲《易》，尽言《鼎卦》，以挫元、王。是日，百官皆在，不堪其辱，载独怡然。朝恩退曰：「怒者常情，笑者不可测也。」《国史补》上。又《广记》一七七引。

6. []{#唐轶十六-鱼朝恩-6}
鱼朝恩有洞房，四壁夹安瑠璃板，中贮江水及萍藻诸色虾，号鱼藻洞。《南康记》（《云仙杂记》五）。

## 吴　凑

1. []{#唐轶十六-吴凑-1}
见常衮[2](#唐轶十六-常衮-2)。

2. []{#唐轶十六-吴凑-2}
德宗非时召吴凑为京兆尹，便令赴上。凑疾驱，诸客至府，已列筵毕。或问曰：「何速？」吏对曰：「两市日有礼席，举铛釜而取之，故三五百人之馔，常可立办也。」《国史补》中。又《广记》四九六引。《唐语林》六。

## 郭　暧

1. []{#唐轶十六-郭暧-1}
见李端[2](#唐轶十六-李端-2)、[3](#唐轶十六-李端-3)。
2. []{#唐轶十六-郭暧-2}
见李端[2](#唐轶十六-李端-2)、[3](#唐轶十六-李端-3)。

## 郭　钊

1. []{#唐轶十六-郭钊-1}
见郭皇后[2](#唐轶三-郭皇后-2)。

## 黎　干

1. []{#唐轶十六-黎干-1}
相传黎干为京兆尹时，曲江涂龙祈雨，观者数千。黎至，独有老人植杖不避。干怒，杖背二十，如击鞔革，掉臂而去。黎疑其非常人，命老坊卒寻之。至兰陵里之内，入小门，大言曰：「我今日困辱甚，可具汤也。」坊卒遽返白黎，黎大惧，因弊衣怀公服与坊卒至其处。时已昏黑，坊卒直入，通黎之官阀。黎唯而趋入，拜伏曰：「向迷丈人物色，罪当十死。」老人惊起，曰：「谁引君来此？」即牵上阶。黎知可以理夺，徐曰：「某为京兆尹，威稍损则失官政，丈人埋形杂迹，非证惠眼，不能知也。若以此罪人，是钓人以贼，非义士之心也。」老人笑曰：「老夫之过。」乃具酒设席于地，招坊卒令坐。夜深，语及养生之术，言约理辩，黎转敬惧。因曰：「老夫有一伎，请为尹设。」遂入。良久，紫衣朱鬒，拥剑长短七口，舞于庭中，迭跃挥霍，光电激，或横若裂盘，旋若规尺。有短剑二尺余，时时及黎之衽，黎叩头股栗。食顷，掷剑植地，如北斗状，顾黎曰：「向试黎君胆气。」黎拜曰：「今日以后，性命丈人所赐，乞役左右。」老人曰：「君骨相无道气，非可遽教，别日更相顾也。」揖黎而入。黎归，气色如病，临镜方觉须刜落寸余。翌日复往，室已空矣。《酉阳杂俎》前集九。又《广记》一九五引。　案：《三水小牍》载温璋事，与此相类。参看温璋2。

2. []{#唐轶十六-黎干-2}
见唐代宗[11](#唐轶三-唐代宗-11)。

3. []{#唐轶十六-黎干-3}
见王2。

## 李　勉

1. []{#唐轶十六-李勉-1}
天宝中，有书生旅次宋州。时汧公勉少年贫苦，与书生同店，而不旬日，书生疾作，遂至不救。临绝，语公曰：「某家住洪州，将于北都求官，于此得疾且死，其命也。」因出囊金百两付公，曰：「某之仆使无知有此者，足下为我毕死事，余金奉之。」李公许为办事。及毕，密置金于墓中而同葬焉。后数年，公尉开封。书生兄弟赍洪州牒来，果然寻生行止，至宋州，知李为主丧事，专诣开封，诘金之所。公请假至墓所，出金以付之焉。《大唐传载》。《尚书谭录》（《广记》一六五）。《唐语林》一。

2. []{#唐轶十六-李勉-2}
相国李司徒勉为开封县尉，捕贼。时有不良试公之宽猛，乃潜纳人贿，俾公知之。公召告吏卒曰：「有纳其贿者，我皆知之，任公等自陈首，不可过三日，过则舁榇相见。」其纳贿不良故逾限，而忻然自赍其榇至。公令取石灰棘刺置于榇中，令不良入，命取钉钉之，送汴河讫，乃请见廉使，使叹赏久之。后公为大梁节度使，人问公曰：「今有官人如此，公如何待之？」公曰：「即打腿。」《刘宾客嘉话录》。《唐语林》六。

3. []{#唐轶十六-李勉-3}
司徒李勉，开元初，作尉浚仪。秩满，沿汴将游广陵，行及睢阳，忽有波斯胡老疾，杖策诣勉曰：「异乡子抱恙甚殆，思归江都，知公长者，愿托仁荫，皆异不劳而获护焉。」勉哀之，因命登舻，仍给𫗴粥。胡人极怀慙愧，因曰：「我本王贵种也，商贩于此，已逾二十年。家有三子，计必有求吾来者。」不日，舟止泗上，其人疾亟，因屏人告勉曰：「吾国内顷亡传国宝珠，募能获者，世家公相。吾衒其鉴而贪其位，因是去乡而来寻，近已得之，将归即富贵矣。其珠价当百万，吾惧怀宝越乡，因剖肉而藏焉。不幸遇疾，今将死矣，感公恩义，敬以相奉。」即抽刀决股，珠出而绝。勉遂资其衣衾，瘗于淮上。掩坎之际，因密以珠含之而去。既抵维扬，寓目旗亭，忽与群胡左右依随，因得言语相接。傍有胡雏，质貌肖逝者，勉即询访，果与逝者所叙契会。勉即究问事迹，乃亡胡之子，告瘗其所。胡雏号泣，发墓取而去。《集异记》（《广记》四〇二）。　案：此事又作李约、李灌事，参见李约[5](#唐轶十九-李约-5)、李灌[1](#唐轶二十-李灌-1)。

4. []{#唐轶十六-李勉-4}
或说天下未有兵甲时，常多刺客。李汧公勉为开封尉，鞫狱，狱囚有意气者，感勉求生，勉纵而逸之。后数岁，勉罢秩，客游河北，偶见故囚，故囚喜迎归，厚待之。告其妻曰：「此活我者，何以报德？」妻曰：「偿缣千匹可乎？」曰：「未也。」妻曰：「二千匹可乎？」亦曰：「未也。」妻曰：「若此，不如杀之。」故囚心动。其僮哀勉，密告之。勉衩衣乘马而逸。比夜半，行百余里，至津店，店老父曰：「此多猛兽，何敢夜行？」勉因话言。言未毕，梁上有人瞥下曰：「我几误杀长者！」乃去。未明，携故囚夫妻二首以示勉。《国史补》中。《唐语林》四。

5. []{#唐轶十六-李勉-5}
见裴澥[1](#唐轶十六-裴澥-1)。

6. []{#唐轶十六-李勉-6}
见袁滋[2](#唐轶十九-袁滋-2)。

7. []{#唐轶十六-李勉-7}
故相李勉任江西观察使时，部人有父病蛊，乃为木偶人，置勉名位，瘗于其垄。或发以告勉，勉曰：「为父禳灾，是亦可矜也。」舍之。或曰：李勉失守梁城，亦宜贬黜。议曰：不然。当李希烈之怙乱，其锋不可当，天方厚其罪而降之罚也。矧应变非长，援军不至。又其时关辅已俶扰矣，人心摇动矣，以文吏之才，当虎狼之隧，乃全师南奔，非量力者能乎！《谭宾录》（《广记》四九六）。

8. []{#唐轶十六-李勉-8}
李汧公勉为岭南节度使，罢镇，行到石门停舟，悉搜家人犀象，投于江中而去。《国史补》上。《唐语林》三。

9. []{#唐轶十六-李勉-9}
李司徒勉在汀州曾出异骨一节，上可为砚，云在南海时，有远方客所赠，云是蜈蚣脊骨。《封氏闻见记）八。《续博物志》一〇。

10. []{#唐轶十六-李勉-10}
见唐德宗[9](#唐轶三-唐德宗-9)。

11. []{#唐轶十六-李勉-11}
汧公博古多蓺，穷精蓄奇，魏晋名踪，盈于箧笥。许询、逸少，经年共赏山泉；谢傅、戴逵，终日惟论琴画。汧公任南海日，于罗浮山得片石，汧公子、兵部员外郎约又于润州海门山得双峰石，并为好事所宝，悉见传授。又汧公手斵雅琴尤佳者，曰响泉，曰韵罄。《历代名画记》一。

12. []{#唐轶十六-李勉-12}
李司徒汧公镇宣武，戎事之隙，以琴书为娱。自造琴，聚新旧桐材，扣之合律者，则裁而胶缀。不中者，弃之。故所蓄二琴，殊绝，所谓响泉、韵磬者也。性不喜琴兼筝声，惟二宠妓曰秀奴、七七，皆聪慧善琴，兼筝与歌，时令奏之。自撰琴谱。《因话录》二。《唐语林》六。

13. []{#唐轶十六-李勉-13}
李汧公雅好琴，常斵桐，又取漆桶为之，多至数百张，求者与之。有绝代者，一名响泉，一名韵磬，自宝于家。《国史补》下。《广记》二〇三。

14. []{#唐轶十六-李勉-14}
又李汧公取桐孙之精者，杂缀为之，谓之百衲琴。用蜗壳为徽，其间三面尤绝异。通谓之响泉、韵磬。弦一上，可十年不断。《尚书故实》。又《广记》二〇三引。

15. []{#唐轶十六-李勉-15}
《嘉祐录》载李汧公勉百衲琴用蜗壳作徽，蜗壳岂堪作徽，恐是螺壳，传写之误耳。《瓮牗闲评》六。

16. []{#唐轶十六-李勉-16}
李汧公勉百衲琴，制度甚古，其音清越无比。《贾氏谭录》。

17. []{#唐轶十六-李勉-17}
勉有所自制，天下以为宝，乐家传响泉、韵磬，皆勉所爱者也。或云其造琴，新旧桐材叩之合律者，裁而胶缀之，号百衲琴。其响泉、韵磬，弦一上，十年不断，其制器可谓臻妙，非深达于琴者，孰能与于此乎！嵇、戴以来一人而已矣！后张茂枢得此二琴。广明之乱，韵磬见焚，响泉为一僧挈去。茂枢云：勉本赠高门魏公，琴内有公墨题，背有阳冰篆，乃韦臯帅蜀时用佉陁罗木换临岳承弦，令阳冰文之，曰：「南溟夷岛，木有坚如石，文横银肩者，名曰佉陁罗，余爱其坚，贵其异，遂用作临岳云。」茂枢后游江陵，于从兄濬处复见之，茂枢为记其本末。又曰：但以他琴齐触，彼音绝而此有余韵。《琴史》四。

18. []{#唐轶十六-李勉-18}
响泉、韵磬，本落樊泽司徒家，后在珠崖宅，又在张彦远宅。今不知流落何处。《卢氏杂说》（《广记》二〇三）。

19. []{#唐轶十六-李勉-19}
又唐李汧公者号善琴，乃自聚灵材为之，曰「百衲琴」。百衲琴流传当祐陵朝，亦入九禁。是天下号殊绝，独玉鹤、百衲乃第一。上时方稽古博雅，若书画奇工得以待诏，日亲近，往往获褒赐。而琴工独闲冷，日月光赫，因日月以冀恩泽，即共奏取御府所宝琴，尽丐理治之。上亦可焉。于是首取百衲琴破之，乃止八段，然胶漆遽解散，群待诏反大惧，辄卤莽廑得合并，玉鹤辈八九咸被坏。《铁围山丛谈》六。

20. []{#唐轶十六-李勉-20}
今弹琴，或削竹为甲，以助食指之声者，亦因汧公也。尝患代指，而旧甲方堕，新甲未完。风景廓澄，授琴思泛，假甲于竹，聊为权用。名德既崇，人争倣效，好事者且曰「司徒甲」。《资暇集》下。

21. []{#唐轶十六-李勉-21}
乐器有似琵琶而圆者，曰阮咸。大历中，愚之再从叔翁司徒汧公之镇滑也，因与宾客会琴，话及斯乐，曰：「往中宗朝，元宾客行中为太常少卿，时有人于古冢获其铜铸成者献之，元曰：『此阮仲容所造。』乃命工人木为之，音韵清朗，颇难为名，权以仲容姓名呼焉。于今未蒙佳号，况阮云昔贤，岂可以名氏而号乐器乎？其形象月，其声合琴，目为月琴宜矣。」自是知之者不以旧名呼。今人以为李崖州在相日所号，非也。《资暇集》下。

## 李栖筠

1. []{#唐轶十六-李栖筠-1}
李相公其先初修进之日，献卷于维扬护军宋甄大夫，甄寡于博识，不哀王孙，连上数启，都不动念。李于馆舍栖旅之甚，去住无依，遂吟一绝句贽之，宋以微茫礼遗而已。李后上第，生吉甫。吉甫继历台省，自信州刺史节判青州，待士稍薄。举子吴武陵诣府投掷，相国似无见重之意。吴不存忌讳，遂书相国先君旧谒宋大夫陈情一章，密献相国。相国大惭，追悔，俟暝，召吴，执手惆怅，厚赂于吴，请为寝默。诗曰：「十处投人九处违，家乡万里又空归。严霜昨夜侵人骨，谁念尊堂未授衣。」《鉴诫录》七。又《诗话总龟》前集五引。

2. []{#唐轶十六-李栖筠-2}
广德二年春三月，敕工部侍郎李栖筠、京兆少尹崔沔拆公主水碾硙十所，通白渠支渠，溉公私田，岁收稻二百万斛，京城赖之。常年命官皆不果敢，二人不避强御，故用之。《唐语林》一。

3. []{#唐轶十六-李栖筠-3}
内宴优伶打浑，惟御史大夫不预，盖始于唐李栖筠也，至今遂以为法。《瓮牗闲评》八。

4. []{#唐轶十六-李栖筠-4}
玄宗时，有术士云：判人食物，一一先知。公卿竞延接。唯李大夫栖筠不信，召至，谓曰：「审看某明日餐何物？」术者良久曰：「食两盘糕糜、二十椀橘皮汤。」李笑。乃遣厨司具馔，明日会诸朝客。平明，有敕召对。上谓曰：「今日京兆尹进新糯米，得糕糜，卿且住吃。」良久，以金盘盛来。李拜而餐，对御强食。上喜曰：「卿吃甚美。更赐一盘。」又尽。既罢归，腹疾大作，诸物绝口，唯吃橘皮汤，至夜半方愈。忽记术士之言，谓左右曰：「我吃多少橘皮汤？」曰：「二十椀矣。」嗟叹久之。遽邀术士，厚与钱帛。《逸史》（《广记》一四九）。

5. []{#唐轶十六-李栖筠-5}
李栖筠家号犀为独笋牛……以避讳故也。《清异录》上。

## 李　廙

1. []{#唐轶十六-李廙-1}
李廙为尚书左丞，有清德。其妹，刘晏妻也。晏方秉权，尝造廙宅，延至寝室，见其门帘甚弊，乃令潜度广狭，以粗竹织成，不加缘饰，将以赠廙。三携至门，不敢发言而去。《国史补》上。又《广记》一六四引、《御览》七〇〇引。《唐语林校证》四。

2. []{#唐轶十六-李廙-2}
李右丞廙年二十九，为尚书右丞；至五十九，又为尚书右丞。《大唐传载》。《唐语林》四。

## 裴　谞

1. []{#唐轶十六-裴谞-1}
大历中，禁屠杀，而郭子仪隶人杀羊，裴谞尹京，具奏之。或言郭公有社稷功，岂不为盖之。裴笑曰：「非尔所解。郭公权太盛，上新即位，必谓党附者众。吾今发其细过，以明其不弄权，用安大臣耳。」人皆是之。谞五世为河南尹，坐未尝当正位。《南部新书》乙。

2. []{#唐轶十六-裴谞-2}
裴宽子谞复为河南尹，素好诙谐，多异笔。尝有投牒，误书纸背。谞判云：「者畔似那畔，那畔似者畔，我不可辞与你判，笑杀门前著靴汉。」又有妇人投状争猫儿，状云：「若是儿猫，即是儿猫；若不是儿猫，即不是儿猫。」谞大笑，判状云：「猫儿不识主，旁我搦老鼠，两家不须争，将来与裴谞。」遂纳其猫儿，争者亦哂。《开天传信记》。又《广记》二五〇引。

## 李季卿

1. []{#唐轶十六-李季卿-1}
广德初，御史大夫李季卿河南宣慰，过曲阜，谒文宣王庙，因徧寻鲁中旧迹。县使一老人导引，每至一所，老人辄指云：「此是颜子陋巷。此是鲁灵光殿基。此是泮宫。」季卿闻之，皆沈吟嗟赏，曰：「此翁真鲁人也。」次至池水，复指之，「此是钓鱼池」。季卿问曰：「何人钓鱼？」老人对曰：「鲁人灵光，常此钓鱼。」季卿曰：「鲁人败矣。」又于路侧见古碑，季卿问：「是谁碑？」诸君并不能对。有一尉遽走至碑下，仰读其题云：「李君德政碑。」走还白云：「李君德政碑。」季卿笑曰：「此与『鲁人灵光』何异？」《封氏闻见记》八。

2. []{#唐轶十六-李季卿-2}
见陆羽[3](#唐轶十六-陆羽-3)、[4](#唐轶十六-陆羽-4)。
3. []{#唐轶十六-李季卿-3}
见陆羽[3](#唐轶十六-陆羽-3)、[4](#唐轶十六-陆羽-4)。

## 归崇敬

1. []{#唐轶十六-归崇敬-1}
归崇敬累转膳部郎中，充新罗册立使。至海中流，波涛迅急，舟船坏漏，众咸惊骇。舟人请以小艇载，崇敬曰：「舟人凡数十百，我岂独济？」逡巡，波涛稍息，举舟竟免为害。《谭宾录》（《广记》一七七）。

## 赵　涓

1. []{#唐轶十六-赵涓-1}
永泰初，禁中失火，焚屋室数十间，与东宫稍迫近，代宗深惊疑之。赵涓为巡使，令即讯。涓周立案验，乃上直中官遗火所致也。推鞫明审，颇尽事情，代宗甚嘉赏焉。德宗在东宫，常感涓之究理详细。及典衢州，年老，韩滉奏请免其官。德宗见其名，谓宰相曰：「岂非永泰初御史赵涓乎？」对曰：「然。」即日拜尚书左丞。《谭宾录》（《广记》一七一）。《唐语林》六。

## 相里造

1. []{#唐轶十六-相里造-1}
相里造为礼部郎中，时宦官鱼朝恩用事，薰灼内外。朝恩称诏集百僚有所评议，恃恩陵轹，旁若无人，宰相元载以下，唯唯而已。造挺然众中，抗言酬对，往复数四，略无降屈之色。朝恩不悦而去，朝廷壮之。《封氏闻见记》九。《唐语林》三。

## 郑云逵

1. []{#唐轶十六-郑云逵-1}
郑云逵与王彦伯邻居，尝有客来求医，误造云逵门，云逵知之，延入与诊候曰：「热风颇甚。」客又请药方。云逵曰：「某是给事中。若觅国医王彦伯，东邻是也。」客惊走而出。自是京城有乖宜者，皆曰热风。或云即刘俛也。《国史补》中。《唐语林》六。

2. []{#唐轶十六-郑云逵-2}
唐贞元中，萧俛新及第。时国医王彦伯住太平里，与给事郑云逵比舍住。忽患寒热，早诣彦伯求诊候，误入云逵第。会门人他适，云逵立于中门。俛前趋曰：「某前及第，有期集之役，忽患。」具说其状。逵命仆人延坐，为诊其臂曰：「据脉候，是心家热风。云逵姓郑，若觅国医王彦伯，东邻是也。」俛赧然而去。《干子》（《广记》二四二）。

3. []{#唐轶十六-郑云逵-3}
见权德舆[1](#唐轶十九-权德舆-1)。

## 程　皓

1. []{#唐轶十六-程皓-1}
检校刑部郎中程皓，性周慎，不谈人短。每于侪类中见人有所訾毁，未曾应对。候其言毕，徐为分雪之曰：「此皆众人妄传，其实不尔。」更说其人美事。曾于广坐被人酗骂，席上愕然。皓徐起避之曰：「彼人醉耳，何可与言。」其雅量如此。《封氏闻见记》九。《唐语林》一。

2. []{#唐轶十六-程皓-2}
程皓以铁床熁肉，肥膏见火则油焰淋漓，皓戏言曰：「羔羊挥泪矣。」又云：「我以三十万钱偿铁匠，而得此奉养，岂不太过？」方德远《金陵记》（《云仙杂记》二）。

## 张　参

1. []{#唐轶十六-张参-1}
张参为国子司业，年老，常手写九经，以谓读书不如写书。《国史补》下。《鹤林玉露》甲编一。

## 柳　并

1. []{#唐轶十六-柳并-1}
代宗独孤妃薨，赠贞懿皇后。将葬，尚父汾阳王在邠州，以其子尚主之故，欲致祭。遍问诸从事，皆云：「自古无人臣祭皇后之仪。」汾阳曰：「此事须得柳侍御裁之。」时予外伯祖殿中侍御史，讳芳，字伯存。掌汾阳书记，奉使在京。即以书急召之。既至，汾阳迎笑曰：「有切事，须藉侍御为之。」遂说祭事。殿中君初亦对如诸人，既而曰：「礼缘人情，令公勋德不同常人，且又为国姻戚，自令公始，亦谓得宜。」汾阳曰：「正合子仪本意。」殿中君草祭文，其官衔之首称：「驸马都尉郭暧父。」其中叙特恩许致祭之意，辞简礼备，汾阳览之大喜。《因话录》一。《唐语林》二。　案：《唐语林校证》考此为柳并事。

## 裴　枢

1. []{#唐轶十六-裴枢-1}
河东裴枢，字环中。季父耀卿，唐玄宗朝位至丞相，开元二十一年奏开河漕，以赡国用，上深嘉纳之。亲姨夫中书舍人薛邕，时有知贡举之耗，元日，因来谒枢亲，乃曰：「几姊有处分亲故中举人否？」其亲指枢。邕整容端手板对曰：「三十六郎自是公共积选之才，不待处分矣。伏恐别有子弟。」枢即应声曰：「娭子失言。」因举酒沥地，誓曰：「薛姨夫知举，枢当绝迹匿形，不履人世。」其亲决责，令拜谢邕，枢竟不屈。永泰二年，贾至侍郎知举，枢一举而登选。后大历二年，薛邕方知举。枢及第后，归丹阳里，不与杂流交通。又韦元甫除此州，计到郡之明日，合来拜其亲。元甫至丹阳之明日，专使送衣服书状信物，枢怒言不纳。后三日，元甫亲拥骑到枢别业。枢戒其仆，不令报，久停元甫车徒，不得进。元甫不怒，但云：「裴君太褊。某乍到，须与军吏、监军相识，遽此深责，未敢当也。」亲乃遣女奴传语，延元甫就厅事，置酒，元甫陈以公事，枢方出欢话。《干子》（《广记》二四四）。

2. []{#唐轶十六-裴枢-2}
见张登[1](#唐轶十六-张登-1)。

## 韩　会

1. []{#唐轶十六-韩会-1}
韩会与名辈号为四夔，会为夔头，而善歌妙绝。《国史补》下。又《广记》二〇四引。《唐语林》（《白孔六帖》六一）。参看崔造1。

2. []{#唐轶十六-韩会-2}
退之兄会尝为起居舍人，谪韶州司马。退之幼从其兄，到韶，兄死。退之后至曲江，云「忆昨儿童随伯氏，南来今只一身存」云云。会，史无传，不知坐何事贬。考之史，坐元载也。载传云：与载厚善，贬者某人某人，会其一也。《猗觉寮杂记》上。

## 崔　瓘

1. []{#唐轶十六-崔瓘-1}
崔左辖瓘牧江外郡，祖席夜阑，一营妓先辞归，崔与诗曰：「寒檐寂寂雨霏霏，候馆萧条烛尽微。只有今宵同此宴，翠娥佯醉欲先归。」《南部新书》（《诗话总龟》前集二三）。

## 陈少游

1. []{#唐轶十六-陈少游-1}
唐陈少游检校职方员外郎，充回纥使。检校官自少游始也。而少游为理，长于权变，时推干济。然厚歛财货，交结权右，寻除桂管观察使。时中官董秀用事，少游乃宿于里，候下直际，独谒之。从容曰：「七郎家中人数几何？每月所费几何？」秀曰：「久忝近职，累重，又属时物腾贵，一月须千余贯。」少游曰：「据此所费，俸钱不能足其数，此外常须求于人，方可取济。倘有输诚供应者，但留心庇护之，固易为力耳。少游虽不才，请以一身独备七郎之费用，每岁愿送钱五万贯。今见有大半，请即收受，余到官续送。免费心劳虑，不亦可乎？」秀既逾于所望，忻悦颇甚，因与之相厚。少游言讫，泣曰：「南方毒瘴深僻，但恐不得生还，再覩颜色。」秀遽曰：「中丞美才，不当远官。从容旬日，冀竭蹇分。」时少游已纳贿于元载子仲武矣。秀、载内外引荐，数日，拜宣歙观察使。改浙东观察使，迁淮南节度使。十余年间，三总大藩，征求货易，且无虚日，歛积财宝，累巨万亿。视文雅清流之士，蔑如也。初结元载，每岁馈十万贯，后以载渐见忌，少游亦稍疏之。及载子伯和，贬官扬州，少游外与之深交，而阴使人伺其过，密以上闻。代宗以为忠，待之益厚。关播尝为少游宾客，卢杞早年与之同在仆固怀恩幙府，故骤加其官。德宗幸奉天后，遂夺包佶财惣八百万贯。复使参谋温述，送款于李希烈曰：「濠、舒、庐等州，已令罢垒，韬戈卷甲，伫候指挥。」后銮舆归京，包佶入朝，具奏财赋事状。少游上表，以所取财，皆是供军费用，今请据数却纳。乃重征管内百姓以进。后刘洽收汴州，得希烈起居注：某月日，陈少游上表归顺。少游闻之，慙愧而卒。《谭宾录》（《广记》二三九）。《南部新书》乙。《续世说》一二。

2. []{#唐轶十六-陈少游-2}
见李华[4](#唐轶十四-李华-4)。

## 路嗣恭

1. []{#唐轶十六-路嗣恭-1}
唐代宗谓李泌曰：「路嗣恭献琉璃盘九寸，乃以径尺者遗元载，须其至议之。」赖泌一言，嗣恭免罪，而元载竟诛。《鹤林玉露》甲编二。参看李泌22。

2. []{#唐轶十六-路嗣恭-2}
见柳浑[1](#唐轶十七-柳浑-1)。

3. []{#唐轶十六-路嗣恭-3}
路嗣恭在江西，并奏部下县为紧望。《南部新书》戊。

## 袁　傪

1. []{#唐轶十六-袁傪-1}
袁傪之破袁晁，擒其伪公卿数十人，州县大具桎梏，谓必生致阙下。傪曰：「此恶百姓，何足烦人！」乃各遣笞臀而释之。《国史补》上。又《广记》四九六引。《唐语林》三。

## 薛兼训

1. []{#唐轶十六-薛兼训-1}
初，越人不工机杼，薛兼训为江东节制，乃募军中未有室者，厚给货币，密令北地娶织妇以归，岁得数百人，由是越俗大化，竞添花样，绫纱妙称江左矣。《国史补》下。

## 裴澥　裴充

1. []{#唐轶十六-裴澥-1} []{#唐轶十六-裴充-1}
裴澥为陕府录事参军，李汧公勉除长使，充观察。始至官，属吏谒讫，令别召裴录事，坐与之语。面约云：「少顷有燕，便请随判官同赴。」及燕，凡三召不至。公极怒，明晨召澥让之曰：「某忝公之官长，以素闻公名，兼朝中亲友，话公美事，思接从容。故超礼分，面约赴燕，遂累召不来，何相忽之甚也？」澥正色言曰：「中丞细思之，未知谁失。必也正名，各司其局，古人所守，某敢忘之？中丞使府自有宾僚，某走吏也，安得同之？」汧公曰：「老夫过矣，请吾子归所止。」澥既退，汧公遽命驾访之，拜请置在宾席。澥之子充为太常寺太祝，年甚少。时京司书考官之清高者，例得上考。充之同侪以例，皆止中考。诉于卿长，曰：「此旧例也。」充曰：「奉常职重地高，不同他寺。大卿在具瞻之地，作事当出于人。本设考课，为奖勤劳，则书岂系于官秩？若一一以官高下为优劣，则卿合书上上考，少卿合上中考，丞合中上考，主簿合中考，协律合下考，某等合吃杖矣！」卿笑且惭，遂特书上考。澥后累迁同州刺史，所在有能名。充至湖州刺史。《因话录》三。《唐语林》三。

## 阎伯玙

1. []{#唐轶十六-阎伯玙-1}
阎伯玙为袁州，时征役烦重，袁州先已残破，伯玙专以惠化招抚，逃亡皆复，邻境慕德，襁负而来，数年之间，渔商阗凑，州境大理。及移抚州，阖州思恋，百姓相率而随之。伯玙未行，或已有先发。伯玙于所在江津见舟船，问之，皆云「从袁州来，随使君往抚州」。前后相继，津吏不能止。其见爱如此。到职一年，抚州复如袁州之盛。代宗闻之，征拜户部侍郎，未至而卒。《封氏闻见记》九。《唐语林》一。

## 崔　昭

1. []{#唐轶十六-崔昭-1}
裴佶常话，少时姑夫为朝官，不记名姓。有雅望。佶至宅看其姑，会其朝退，深叹曰：「崔昭何人，众口称美！此必行贿者也。如此安得不乱？」言未竟，阍者报寿州崔使君候谒。姑夫怒呵阍者，将鞭之。良久，束带强出。须臾，命茶甚急，又命酒馔，又命秣马飰仆。姑曰：「前何倨而后何恭也？」及入门，有得色，揖佶曰：「且憩学院中。」佶未下堦，出怀中一纸，乃昭赠官𫄟千匹。《国史补》中。又《广记》二四三引。《唐语林》六。

2. []{#唐轶十六-崔昭-2}
见李衮[1](#唐轶十六-李衮-1)。

## 侯　彝

1. []{#唐轶十六-侯彝-1}
唐大历中，万年尉侯彝者，好侠尚义。常匿国贼，御史推鞠，理穷，终不言贼所往。御史曰：「贼在汝右膝盖下。」彝遂揭堦砖，自击其膝盖，翻示御史曰：「贼安在？」即以贮烈火，置其腹上，烟火 ，左右皆不忍视。彝叫曰：「何不加炭？」御史奇之，奏闻。代宗即召对：「何为隐贼，自贻其苦若是？」彝答曰：「贼实臣藏之，已然诺其人，终死不可得。」遂以贼故，贬为端州高要尉。《独异志》上。又《广记》一九四引。

## 王栖曜

1. []{#唐轶十六-王栖曜-1}
王栖曜善射。尝与文士游虎邱寺，平野霁日，先以一箭射空，再发中之。江东文士梁肃以下咸歌咏之。《南部新书》丁。

## 仆固怀恩

1. []{#唐轶十六-仆固怀恩-1}
怀恩寇邠、泾，十七日，众渡泾水，郭晞率众御之，战于邠郛，我师败绩。怀恩覆其阵，泣曰：「此等昔为我儿，我教其射，反为他人致死于我，惜哉！」明日，引军南出。《邠志》（《通鉴考异》一六）。

## 田承嗣

1. []{#唐轶十六-田承嗣-1}
田承嗣叛，代宗命李正己讨之。承嗣图正己像，焚香事之，正己悦，按兵不进。《吹剑三录》。

2. []{#唐轶十六-田承嗣-2}
魏博田承嗣签治文案如流水，吏人私相谓曰：「世罕有此旋风笔。」《方镇编年》（《云仙杂记》四）。

## 薛　嵩

1. []{#唐轶十六-薛嵩-1}
永泰中，苏门山人刘钢于邺下上书于刑部尚书薛公云：「打毬一则损人，二则损马，为乐之方甚众，何必乘兹至危，以邀晷刻之懽邪！」薛公悦其言，图钢之形置于座右，命掌记陆长源为赞美之。《封氏闻见记》六。《唐语林》五。

2. []{#唐轶十六-薛嵩-2}
滑州节度令狐母亡，邻境致祭，昭义节度初于淇门载船桅以充幕柱，至时嫌短，特于衞州大河中河船上取长桅代之。及昭义节度薛公薨，绛、忻诸方并管内滏阳城南设祭，每半里一祭，南至漳河，二十余里，连延相次。大者费千余贯，小者犹三四百贯，互相窥觇，竞为新奇，柩车暂过，皆为弃物矣。盖自开辟至今，奠祭鬼神，未有如斯之盛者也！《封氏闻见记》六。《唐语林》八。

## 李抱真

1. []{#唐轶十六-李抱真-1}
李抱真之镇潞州也，军资匮阙，计无所为。有老僧大为郡人信服，抱真因诣之，谓曰：「假和尚之道以济军中，可乎？」僧曰：「无不可。」抱真曰：「但言请于鞠场焚身。某当于使宅凿一地道通连，候火作，即潜以相出。」僧喜从之，遂陈状声言。抱真命于鞠场积薪贮油，因为七日道场，昼夜香灯，梵呗杂作。抱真亦引僧入地道，使之不疑。僧乃升座执炉，对众说法，抱真率监军僚属及将吏膜拜其下，以俸入檀施，堆于其旁。由是士女骈填，舍财亿计。满七日，遂送柴积，灌油发焰，击钟念佛。抱真密已遣人填塞地道，俄顷之际，僧薪竝灰。数日藉所得货财，辇入军资库。别求所谓舍利者数十粒，造塔贮焉。《尚书故实》。又《广记》四九五引。《珊瑚钩诗话》三引。《玉泉子》。

## 李正己

1. []{#唐轶十六-李正己-1}
唐李正己本名怀玉，侯希逸为平卢军帅，希逸母即正己姑也，后与希逸同至青州。骁健有勇力。宝应中，军众讨史朝义。至郑州，回纥方彊恣，诸节度皆下之。正己时为军候，独欲以气吞之，因与角逐，众军聚观。约曰：「后者批之。」既逐而先，正己擒其领而批其颡，回纥屎液俱下。众军呼突，繇是不敢暴。会军人逐希逸，希逸奔走，众立正己为帅。朝廷因授平卢节度使。《谭宾录》（《广记》一九二）。

2. []{#唐轶十六-李正己-2}
李正己本名怀玉，侯希逸之内弟也。侯镇淄青，署怀玉为兵马使。寻搆飞语，侯怒，囚之，将置于法。怀玉抱冤无诉，于狱中垒石象佛，默期冥报。时近腊日，心慕同侪，叹咤而睡。觉有人在头上语曰：「李怀玉，汝富贵时至。」即惊觉，顾不见人，天尚黑，意甚怪之。复睡，又听人谓曰：「汝看墙上有青乌子噪，即是富贵时。」及觉，不复见人。有顷，天曙，忽有青乌数十如雀，飞集墙上。俄闻三军叫唤，逐出希逸，坏炼取怀玉，扶知留后。成式见台州乔庶说，乔之先官于东平，目击其事。《酉阳杂俎》续集三。又《广记》一三七引。

3. []{#唐轶十六-李正己-3}
李正己被囚执，梦云：「青雀噪即报喜也。」是旦，果有群雀啁啾，色皆青苍。至今李族居淄青者呼雀为「青喜」。《清异录》上。

## 刘长卿

1. []{#唐轶十六-刘长卿-1}
刘长卿郎中，皆谓前有沈、宋、王、杜，后有钱、郎、刘、李。刘君曰：「李嘉祐、郎士元，焉得与予齐称也！」每题诗，不言其姓，但「长卿」而已，以海内合知之乎？士林或之讥也。宋雍初无令誉，及婴瞽疾，其诗名始彰。卢员外纶作拟僧之诗，僧清江作七夕之咏，刘随州有眼作无眼之句，宋雍无眼作有眼之诗。诗流以为四背，或云四倒，然辞意悉为佳致乎？卢公诗曰：「愿得远公知姓字，焚香洗钵过余生。」清江上人诗曰：「唯愁更漏促，离别在明朝。」刘随州诗曰：「细雨湿衣看不见，闲花落地听无声。」宋君诗曰：「黄鸟不堪愁里听，绿杨宜向雨中看。」《云溪友议》上。又《诗话总》前集六。《唐诗纪事》五〇。《唐才子传》二。

2. []{#唐轶十六-刘长卿-2}
见李冶[2](#唐轶十六-李冶-2)。

## 苏　涣

1. []{#唐轶十六-苏涣-1}
涣本不平者，善放白弩，巴中号曰白跖，賨人患之，以比盗跖。后自知非，变节从学。乡赋擢第，累迁至御史，佐湖南幕。崔中丞遇害，涣遂逾岭扇动哥舒，跋扈交广。此犹龙蛇见血，本质彰矣。三年中作《变律诗》十九首，上广州李帅。其文意长于讽刺，亦有陈拾遗一鳞半甲，故善之。《中兴间气集》上。《南部新书》辛。《唐诗纪事》二六。《唐才子传》三。

## 独孤及

1. []{#唐轶十六-独孤及-1}
见元载[8](#唐轶十六-元载-8)。

2. []{#唐轶十六-独孤及-2}
独孤常州及，末年尤嗜鼓琴。得眼疾，不理，意欲专听也。《大唐传载》。又《广记》二〇一引。《南部新书》辛。

## 钱　起

1. []{#唐轶十六-钱起-1}
钱起寓宿驿舍，闻窗外有人曰：「曲终人不见，江上数峰青。」起怪之。十年后就试，座主李暐试《湘灵鼓瑟》诗，落句意久不属，遂以此一联续之，乃中魁选。诗全篇云：「善鼓云和瑟，常闻帝子灵。冯夷空自舞，楚客不堪听。雅调凄金石，清音发杳冥。苍梧来慕怨，白芷动芳馨。流水传湘浦，悲风过洞庭。曲终人不见，江上数峰青。」《古今诗话》（《诗聒总龟》前集五〇）。《唐诗纪事》三〇。《唐才子传》四。　案：李暐，原作「李时」，据《旧唐书》一六八改。

2. []{#唐轶十六-钱起-2}
见唐宣宗[91](#唐轶三-唐宣宗-91)。

3. []{#唐轶十六-钱起-3}
见李端[2](#唐轶十六-李端-2)。

4. []{#唐轶十六-钱起-4}
大历来，自丞相已下，出使作牧，无钱起、郎士元诗祖送者，时论鄙之。《南部新书》辛。《唐才子传》三。

## 郎士元

1. []{#唐轶十六-郎士元-1}
郎士元诗句清绝轻薄，好为剧语，每云：「郭令公不入琴，马镇西不入茶，田承嗣不入朝。」马知此，语之曰：「郎中言燧不入茶，请左顾为设也。」即依期而往。时豪家食次，起羊肉一斤，层布于巨胡饼，隔中以椒豉，润以酥，入炉迫之，候肉半熟食之，呼为「古楼子」。马晨起啖古楼子以伫。士元至，马喉干如窑，即命急烹茶，各啜二十余瓯。士元已老，虚冷腹胀，屡辞，马辄曰：「『马镇西不入茶』，何遽辞也？」如此又七瓯。士元固辞而起，及马，气液俱下。因病数旬，马乃遗绢二百匹。《唐语林》六。《后村诗话》新集四。

2. []{#唐轶十六-郎士元-2}
见钱起[4](#唐轶十六-钱起-4)。

## 卢　纶

1. []{#唐轶十六-卢纶-1}
唐卢纶为户部郎中，有诗名于贞元中，与李端、司空曙之徒名为十才子，形于图画，以美其名。《诗话》（《古今事文类聚》新集一二）。

2. []{#唐轶十六-卢纶-2}
见刘长卿[1](#唐轶十六-刘长卿-1)。

## 韩　翃

1. []{#唐轶十六-韩翃-1}
韩翃少负才名，天宝末举进士，孤贞静默。所与游，皆当时名士。然而荜门圭窦，室唯四壁。隣有李将失名妓柳氏，李每至，必邀韩同饮，韩以李豁落大丈夫，故常不逆。既久逾狎。柳每以暇日隙壁窥韩所居，即萧然葭艾，闻客至，必名人，因乘间语李曰：「韩秀才穷甚矣，然所与游，必闻名人，是必不久贫贱，宜假借之。」李深颔之。间一日，具馔邀韩。酒酣，谓韩曰：「秀才当今名士，柳氏当今名色，以名色配名士，不亦可乎！」遂命柳从坐接韩，韩殊不意，恳辞不敢当。李曰：「大丈夫相遇杯酒间，一言道合，尚相许以死，况一妇人，何足辞也。」卒授之，不可拒。又谓韩曰：「夫子居贫，无以自振，柳资数百万，可以取济。柳，淑人也，宜事夫子，能尽其操。」即长揖而去。韩追让之，顾况然自疑。〔柳〕曰：「此豪达者，昨暮备言之矣。勿复致讶。」俄就柳居，来岁成名，后数干淄青节度侯希逸，奏为从事。以世方扰，不敢以柳自随，置之都下，期至而迓之。连三岁，不果迓，因以良金买练囊中寄之。题诗曰：「章台柳，章台柳，往日青青今在否？纵使长条似旧垂，亦应攀折他人手。」柳复书，答诗曰：「杨柳枝，芳菲节，可恨年年赠离别。一叶随风忽报秋，纵使君来岂堪折。」柳以色显独居，恐不自免，乃欲落发为尼，居佛寺。后翃随侯希逸入朝，寻访不得，已为立功番将沙咤利所劫，宠之专房。翃怅然不能割。会入中书，至子城东南角，逢犊车，缓随之。车中问曰：「得非青州韩员外邪？」曰：「是。」遂披帘曰：「某柳氏也，失身沙咤利，无从自脱。明日尚此路还，愿更一来取别。」韩深感之。明日如期而往，犊车寻至。车中投一红巾苞小合子，实以香膏，呜咽言曰：「终身永诀。」车如电逝。韩不胜情，为之雪涕。是日，临淄大校置酒于都市酒楼，邀韩。韩赴之，怅然不乐。座人曰：「韩员外风流谈笑，未尝不适，今日何惨然邪？」韩具话之。有虞候将许俊，年少被酒，起曰：「寮尝以义烈自许，愿得员外手笔数字，当立置之。」座人皆激赞。韩不得已与之。俊乃急装，乘一马、牵一马而驰，迳趋沙咤利之第。会咤利已出，即以入曰：「将军坠马，且不救，遣取柳夫人。」柳惊出，即以韩札示之，挟上马，绝驰而去。座未罢，即以柳氏授韩，曰：「幸不辱命。」一座惊叹。时沙咤初立功，代宗方优借，大惧祸作，阖座同见希逸，白其故。希逸扼腕奋髯，曰：「此我往日所为也，而俊复能之！」立修表上闻，深罪沙咤利。代宗称叹良久，御批曰：「沙咤利宜赐绢二千匹，柳氏却归韩翃。」后罢府闲居，将十年，李相勉镇夷门，又署为幕吏。时韩已迟暮，同职皆新进后生，不能知韩，举目为恶诗。韩邑邑殊不得意，多辞疾在家。唯末职韦巡官者，亦知名士，与韩独善。一日，夜将半，韦叩门急，韩出见之，贺曰：「员外除驾部郎中知制诰。」韩大愕然曰：「必无此事，定误矣。」韦就座，曰留邸状报制诰阙人，中书两进名，御笔不点出，又请之，且求圣旨所与，德宗批曰：「与韩翃。」时有与翃同姓名者，为江淮刺史，又具二人同进。御笔复批曰：「春城无处不飞花，寒食东风御柳斜。日暮汉宫传蜡烛，轻烟散入五侯家。」又批曰：「与此韩翃。」韦又贺曰：「此非员外诗耶？」韩曰：「是也。」是知不误矣。质明而李与僚属皆至，时建中初也。自韩复为汴职以下，开成中，余罢梧州，有大梁夙将赵唯为岭外刺史，年将九十矣，耳目不衰，过梧州，言大梁往事，述之可听，云此皆目击之。故因录于此也。《本事诗·情感》。《异闻集》（《诗话总龟》前集二三）。《广卓异记》一四。《唐诗纪事》三〇。参看许尧佐撰传奇《柳氏传》。

2. []{#唐轶十六-韩翃-2}
见李端[2](#唐轶十六-李端-2)。

3. []{#唐轶十六-韩翃-3}
见唐德宗[50](#唐轶三-唐德宗-50)。

## 耿　𣲗

1. []{#唐轶十六-耿𣲗-1}
见雍陶[1](#唐轶二十四-雍陶-1)。

## 柳中庸

1. []{#唐轶十六-柳中庸-1}
集贤校理郑符云：柳中庸善《易》，尝诣普寂公。公曰：「筮吾心所在也。」柳云：「和尚心在前簷第七题。」复问之在某处。寂曰：「万物无逃于数也，吾将逃矣。尝试测之。」柳久之，矍然曰：「至矣！寂然不动，吾无得而知矣。」《酉阳杂俎》续集四。《唐诗纪事》三一。

## 严　维

1. []{#唐轶十六-严维-1}
见章八元[1](#唐轶十六-章八元-1)。

## 李　益

1. []{#唐轶十六-李益-1}
李益诗名早著，有《征人歌》、《早行》一篇，好事者画为图障。又有云：「回乐峰前沙似雪，受降城外月如霜。不知何处吹芦管，一夜征人尽望乡。」天下亦唱为乐曲。《国史补》下。《图画见闻志》五。《唐语林》三。《古今诗话》（《诗话总龟》前集一三）。《唐诗纪事》三〇。　案：「征人歌早行」，原作「征人歌且行」，据新、旧《唐书·李益传》改。

2. []{#唐轶十六-李益-2}
李尚书益，有宗人庶子同名，俱出于姑臧公。时人谓尚书为「文章李益」，庶子为「门户李益」，而尚书亦兼门地焉。尝姻族间有礼会，尚书归，笑谓家人曰：「大堪笑！今日局席，两个坐头，总是李益。」《因话录》二。又《广记》一八四引。《唐语林》四。《唐诗纪事》三〇。

3. []{#唐轶十六-李益-3}
见赵宗儒[3](#唐轶十七-赵宗儒-3)。

4. []{#唐轶十六-李益-4}
见李播[2](#唐轶二十二-李播-2)。

## 李　端

1. []{#唐轶十六-李端-1}
李端，赵州人，嘉祐之姪也。少时居庐山，依皎然读书，意况清虚，酷慕禅侣。《唐才子传》四。

2. []{#唐轶十六-李端-2}
郭暧，升平公主驸马也。盛集文士，即席赋诗，公主帷而观之。李端中宴诗成，有荀令、何郎之句，众称妙绝。或谓宿搆，端曰：「愿赋一韵。」钱起曰：「请以起姓为韵。」复有金埒、铜山之句。暧大出名马金帛遗之。是会也，端擅场。送王相公之镇幽朔，韩翃擅场。送刘相之巡江淮，钱起擅场。《国史补》上。又《广记》一九八引。《南部新书》戊。《唐语林》三。《古今诗话》（《诗话总龟》前集二二）。《唐诗纪事》三〇。《唐才子传》四。

3. []{#唐轶十六-李端-3}
郭暧宴客，有婢镜儿善弹筝，姿色绝代，李端在坐，时窃寓目，属意甚深。暧觉之，曰：「李生能以弹筝为题赋诗娱客，吾当不惜此女。」李即席口号曰：「鸣筝金粟柱，素手玉房前。欲得周郎顾，时时误拂弦。」暧大称善，彻席上金玉酒器，并以镜儿赠李。《虚楼续本事诗》（《瑯嬛记》中）。

4. []{#唐轶十六-李端-4}
见白居易[15](#唐轶二十-白居易-15)。

5. []{#唐轶十六-李端-5}
蜀路有飞泉亭，亭中诗板百余，然非作者所为。后薛能佐李福于蜀，道过此，题云：「贾掾曾空去，题诗岂易哉！」悉打去诸板，唯留李端《巫山高》一篇而已。《唐摭言》一三。《唐诗纪事》三〇。

## 韦应物

1. []{#唐轶十六-韦应物-1}
见许云封[1](#唐轶十四-许云封-1)。

2. []{#唐轶十六-韦应物-2}
韦应物立性高洁，鲜食寡欲，所坐焚香扫地而坐。其为诗，驰骤建安以还，各得其风韵。《国史补》下。《唐语林》二。《唐才子传》四。

3. []{#唐轶十六-韦应物-3}
应物性高洁，所在焚香扫地而坐，惟顾况、刘长卿、丘丹、秦系、皎然之俦，得厕宾列，与之酬唱。乐天《吴郡诗石记》，独书「兵衞森画戟，宴寝凝清香」。《唐诗纪事》二六。

4. []{#唐轶十六-韦应物-4}
韦应物赴大司马杜鸿渐宴，醉宿驿亭，醒见二佳人在侧，惊问之。对曰：郎中席上与司空诗，因令二乐妓侍寝。问记得诗否。一妓强记，乃诵曰：「高髻云鬟宫样妆，春风一曲杜韦娘。司空见惯浑闲事，恼乱苏州刺史肠。」《唐宋遗史》（《苕溪渔隐丛话》后集九、《类说》二七）。　案：《云溪友议》中、《本事诗》作刘禹锡诗。参看刘禹锡9、10。

5. []{#唐轶十六-韦应物-5}
见皎然[1](#唐轶十六-皎然-1)。

## 陆　羽

1. []{#唐轶十六-陆羽-1}
竟陵僧有于水滨得婴儿者，育为弟子，稍长，自筮得蹇之渐，繇曰：「鸿渐于陆，其羽可用为仪。」乃令姓陆名羽，字鸿渐。羽有文学，多意思，耻一物不尽其妙，茶术尤著。巩县陶者多为甆偶人，号陆鸿渐，买数十茶器得一鸿渐，市人沽茗不利，辄灌注之。羽于江湖称竟陵子，于南越称桑苎翁。与颜鲁公厚善，及元真子张志和为友。羽少事竟陵禅师智积，异日在他处闻禅师去世，哭之甚哀，乃作诗寄情，其略云：「不羡白玉盏，不羡黄金罍。亦不羡朝入省，亦不羡暮入台。千羡万羡西江水，曾向竟陵城下来。」贞元末卒。《国史补》中。又《广记》八三引。《御览》八六七引作《唐史》。《桂苑丛谈·史遗》。《唐语林》四。

2. []{#唐轶十六-陆羽-2}
太子陆文学鸿渐名羽，其先不知何许人。竟陵龙盖寺僧，姓陆，于堤上得一初生儿，收育之，遂以陆为氏。及长，聪俊多能，学赡辞逸，诙谐纵辩，盖东方曼倩之俦。与余外祖户曹府君外族柳氏，外祖洪府户曹，讳澹，字中庸，别有传。交契深至。外祖有牋事状，陆君所撰。性嗜茶，始创煎茶法，至今鬻茶之家，陶为其像，置于炀器之间，云宜茶足利。余幼年尚记识一复州老僧，是陆僧弟子。常讽其歌云：「不羡黄金罍，不羡白玉杯。不羡朝入省，不羡暮入台。千羡万羡西江水，曾向竟陵城下来。」又有追感陆僧诗至多。《因话录》三。《广记》二〇一引作《传载》。《唐诗纪事》四〇。

3. []{#唐轶十六-陆羽-3}
楚人陆鸿渐为《茶论》，说茶之功效并煎茶炙茶之法，造茶具二十四事，以都统笼贮之。远近倾慕，好事者家藏一副。有常伯熊者，又因鸿渐之论广润色之，于是茶道大行，王公朝士无不饮者。御史大夫李季卿宣慰江南，至临淮县馆，或言伯熊善茶者，李公请为之。伯熊著黄被衫，乌纱帽，手执茶器，口通茶名，区分指点，左右刮目。茶熟，李公为歠两杯而止。既到江外，又言鸿渐能茶者，李公复请为之。鸿渐身衣野服，随茶具而入，既坐，教摊如伯熊故事。李公心鄙之，茶毕，命奴子取钱三十文酬煎茶博士。鸿渐游江介，通狎胜流，及此羞愧，复著《毁茶论》。伯熊饮茶过度，遂患风气，晚节亦不劝人多饮也。《封氏闻见记》六。《语林》（《类说》三二）。又《海录碎事》六、《事文类聚》续集一二引。

4. []{#唐轶十六-陆羽-4}
元和九年春，予初成名，与同年生期于荐福寺。予与李德垂先至，憩西厢玄鉴室。会适有楚僧至，置囊而息，囊有数编书，予偶抽一通鉴焉。文细密，皆杂记，卷末有一题云《煑茶记》。云代宗朝，李季卿刺湖州，至维扬，逢陆处士鸿渐，李素熟陆名，有倾盖之欢。因之赴郡，抵扬子驿。将食，李曰：「陆君善于茶，盖天下闻名矣。扬子江南零水，又殊绝。今者二妙，千载一遇，何旷之乎？」命军士谨信者，挈缾操舟，深诣南零。陆洁器以俟之。俄水至，陆以杓扬其水曰：「江则江矣，非南零者，似临岸之水。」使曰：「某棹舟深入，见者累百人，敢虚绐乎？」陆不言。既而倾诸盆，至半，陆遽止之。又以杓扬之，曰：「自此南零者矣。」使蹶然大骇，伏罪曰：「某自南零赍至岸，舟荡半，惧其尠，挹岸水增之。处士之鉴，神鉴也，其敢隐焉？」李与宾从数十人，皆大骇愕。李因问陆：「既如此，所经历处之水，优劣精可判矣。」陆曰：「楚水第一，晋水最下。」李因命笔，口授而次第之。《煎茶水记》（张本《说郛》八一、陶本《说郛》九三）。《水经》（《广记》三九九）。

5. []{#唐轶十六-陆羽-5}
陆鸿渐采越江茶，使小奴子看焙，奴失睡，茶燋烁，鸿渐怒，以铁绳缚奴，投火中。《蛮瓯志》（《云仙杂记》四）。

6. []{#唐轶十六-陆羽-6}
陆鸿渐嗜茶，撰《茶经》三卷，行于代。常见鬻茶邸烧瓦瓷为其形貌，置于灶釜上左右，为茶神，有交易则茶祭之，无则以釜汤沃之。《大唐传载》。又《广记》二〇一引。《近事会元》五。

7. []{#唐轶十六-陆羽-7}
陆羽别天下水味，各立名品，有石刻行于世。《云麓漫钞》一〇。

8. []{#唐轶十六-陆羽-8}
人不可偏有所好，往往为所嗜好揜其他长。如陆鸿渐本唐之文人达士，特以好茶，人止称其能品泉别茶尔。所著书甚多，曰《君臣契》三卷、《源解》三十卷、《江表四姓谱》十卷、《南北人物志》十卷、《吴兴歴官记》三卷、《潮州刺史记》一卷、《茶经》三卷、《占梦》三卷。然世所传者，特《茶经》，他书皆不传，盖为《茶经》所揜也。《梁谿漫志》一〇。

9. []{#唐轶十六-陆羽-9}
陆羽茶既为癖，酒亦称狂。《初学记》（张本《说郛》七五）。

## 章八元

1. []{#唐轶十六-章八元-1}
章八元尝于邮亭偶题数言，盖激楚之音也。会稽严维到驿，问八元曰：「尔能从我学诗乎？」曰：「能。」少顷遂发，八元已辞家。维大异之，遂亲指喻。数年词赋擢第。《中兴间气集》。《南部新书》辛。《唐诗纪事》二六。

2. []{#唐轶十六-章八元-2}
长安慈恩寺浮图，起开元至大和之岁，举子前名登游题纪者众矣。文宗朝，元稹、白居易、刘禹锡唱和千百首，传于京师，诵者称美。凡所至寺观台阁林亭，或歌或咏之处，向来名公诗板潜自撤之，盖有媿于数公之咏也。会元白因传香于慈恩寺塔下，忽覩章先辈八元 所留之句，命僧拂去埃尘，二公移时吟味，尽日不厌，悉令除去诸家之诗，唯留章公一首而已。乐天曰：「不谓严维出此弟子！」由是二公竟不为之。诗流自慈恩息笔矣。章公诗曰：「十层突兀在虚空，四十门开面面风。却怪鸟飞平地上，自惊人语半天中。回梯暗踏如穿洞，绝顶初攀似出笼。落日凤城佳气合，满城春树雨蒙蒙。」《鉴诫录》七。

3. []{#唐轶十六-章八元-3}
章八元及第后，居浙西。恃才浮傲，宴游不恭，韩晋公自席械系之，来晨将议刑。时杨于陵乃韩女壻，以同年救之。曰：「为杨郎屈法。」《南部新书》壬。《爱日斋丛钞》（张本《说郛》一七）。

## 李　冶

1. []{#唐轶十六-李冶-1}
李（秀）〔季〕兰以女子有才名。初，五六岁时，其父抱于庭，作诗咏蔷薇，其末句云：「经时未架却，心绪乱纵横。」父恚曰：「此女子将来富有文章，然必为失行妇人矣。」竟如其言。《玉堂闲话》（《广记》二七三引）。《唐诗纪事》七八。《唐才子传》二。

2. []{#唐轶十六-李冶-2}
（秀）〔季〕兰尝与诸贤会乌程县开元寺，知河间刘长卿有阴疾，谓之曰：「山气日夕佳。」长卿对曰：「众鸟欣有托。」举坐大笑。论者两美之。秀兰有诗曰：「远水浮仙棹，寒星伴使车。」盖五言之佳境也。上方班姬即不足，下比韩英则有余。亦女中之诗豪也。《中兴闲气集》（《广记》二七三）。《唐才子传》二。

3. []{#唐轶十六-李冶-3}
时往来剡中，与山人陆羽、上人皎然意甚相得。皎然尝有诗云：「天女来相试，将花欲染衣。禅心竟不起，还捧旧花归。」其谑浪至此。《唐才子传》二。

4. []{#唐轶十六-李冶-4}
天宝间，玄宗闻其诗才，诏赴阙，留宫中月余，优赐甚厚，遣归故山。《唐才子传》二。

5. []{#唐轶十六-李冶-5}
时有风情女子李季兰上泚诗，言多悖逆，故阙而不录。皇帝再尅京师，召季兰而责之曰：「汝何不学严巨川有诗云『手持礼器空垂泪，心忆明君不敢言』？」遂令扑杀之。《奉天录》一。

## 张　登

1. []{#唐轶十六-张登-1}
唐南阳张登制举登科，形貌枯瘦，气高傲物，裴枢与为师友。枢为司勋员外，举公群至投文，枢才诋诃瑕谪。登自知江陵盐铁院会计到城，直入司勋厅，冷笑曰：「裴三十六，大有可笑事。」枢因问登可笑之由，登曰：「笑公驴牙郎，搏马价，此成笑耳。」《干子》（《广记》二五七）。

2. []{#唐轶十六-张登-2}
张登长于小赋，气宏而密，间不容发，有织成隐起往往蹙金之状。《国史补》下。《唐语林》二。

## 陆　海

1. []{#唐轶十六-陆海-1}
陆余庆孙海，长于五言诗，甚为诗人所重。性峻不附权要，出牧潮州，但以诗酒自适，不以远谪介意。《题奉国寺》诗曰：「新秋夜何爽，露下风转凄。一声竹林里，千灯花塔西。」《题龙门寺》诗曰：「窗灯林霭里，闻磬水声中。更筹半有会，炉烟满夕风。」人推其警策。《大唐新语》八。《唐诗纪事》三二。

## 张叔良

1. []{#唐轶十六-张叔良-1}
张叔良，字房卿。大历中，与姜窈窕相悦，姜赠以鬒发，藏于枕傍，兰膏芳烈，因寄以诗云：「几上博山静不焚，匡床愁卧对斜曛。犀梳宝镜人何处，半枕兰香空绿云。」《瑯嬛记》上。

## 杨志坚

1. []{#唐轶十六-杨志坚-1}
见颜真卿[7](#唐轶十八-颜真卿-7)。

## 韩　昆

1. []{#唐轶十六-韩昆-1}
韩昆，大历中为制科第三等勅头，代皇异之。诏下日，坐以采舆翠笼，命近臣持采仗鞭，厚锡缯帛，以示殊泽。《南部新书》甲。

## 黎　逢

1. []{#唐轶十六-黎逢-1}
黎逢气貌山野，及第年，初场后至，便于帘前设席。主司异之，诮其生疏，必谓文词称是，专令人伺之，句句来报。初闻云：「何人徘徊？」曰：「亦是常言。」既而将及数联，莫不惊叹，遂擢为状元。《唐摭言》五。《唐诗纪事》三六。

## 皎　然

1. []{#唐轶十六-皎然-1}
吴兴僧昼，字皎然，工律诗。尝谒韦苏州，恐诗体不合，乃于舟中抒思，作古体十数篇为贽。韦公全不称赏，昼极失望。明日写其旧制献之，韦公吟讽，大加叹咏。因语昼云：「师几失声名，何不但以所工见投，而猥希老夫之意？人各有所得，非卒能致。」昼大伏其鉴别之精。《因话录》四。《唐语林》三。《唐诗纪事》七三。《唐才子传》四。

2. []{#唐轶十六-皎然-2}
楚僧灵一，律行高洁，而能为文。吴僧皎然，亦名昼，盛工篇什，著《诗评》三卷，及卒，德宗降使取其遗文。近代文僧，二人首出。《国史补》下。《唐语林》二。

3. []{#唐轶十六-皎然-3}
皎然以诗名于唐，有僧袖诗谒之，然指其《御沟》诗云：「『此波涵圣泽』，『波』字未稳，当改。」僧怫然作色而去。僧亦能诗者也，皎然度其去必复来，乃取笔作「中」字掌中，握之以待。僧果复来云：「欲更为『中』字，如何？」然展手示之，遂定交。《唐子西文录》。参见王贞白[1](#唐轶三十-王贞白-1)。

4. []{#唐轶十六-皎然-4}
见道标[1](#唐轶十六-道标-1)。

5. []{#唐轶十六-皎然-5}
江南多名僧。贞元、元和以来，越州有清江、清昼，婺州有干俊、干辅，时谓之会稽二清，东阳二干。《因话录》四。

6. []{#唐轶十六-皎然-6}
见李冶[3](#唐轶十六-李冶-3)。

## 灵　澈

1. []{#唐轶十六-灵澈-1}
〔灵澈〕，生于会稽，本汤氏，字澄源。与吴兴诗僧皎然游。皎然荐之包佶、李纾，以是上人之名，由二公而飏。贞元中，游京师，缁流嫉之，造飞语，激动中贵人，浸诬得罪，徙汀州，后归会稽。元和十一年，终于宣州。《唐诗纪事》七二。　案：此据刘禹锡《澈上人文集纪》写成。

2. []{#唐轶十六-灵澈-2}
见道标[1](#唐轶十六-道标-1)。

3. []{#唐轶十六-灵澈-3}
见韦丹[4](#唐轶十九-韦丹-4)。

## 灵　一

1. []{#唐轶十六-灵一-1}
见皎然[2](#唐轶十六-皎然-2)。

## 道　标

1. []{#唐轶十六-道标-1}
道标经行之外，尤练诗章，辞体古健，比之潘、刘。当时吴兴有昼，会稽有灵澈，相与詶唱，递作笙簧。故人谚云：「霅之昼，能清秀；越之澈，洞冰雪；杭之标，摩云霄。」每飞章寓韵，竹夕花时，彼三上人当四面之敌，所以辞林乐府常采其声诗。由是右庶子姑臧李公益书云：「重名之下果有斯文。西还京师，有以夸耀。」又景陵子陆羽云：「夫日月云霞为天标，山川草木为地标，推能归美为德标，居闲趣寂为道标。」名实两全，品藻斯当。尔后声价轶于公卿间。《宋高僧传》一五。

## 张　璪

1. []{#唐轶十六-张璪-1}
张璪，字文通，吴郡人。初，相国刘晏知之，相国王奏检校祠部员外郎、盐铁判官，坐事贬衡州司马，移忠州司马。尤工树石山水，自撰《绘境》一篇，言画之要诀。词多不载。初，毕庶子宏擅名于代，一见惊叹之，异其唯用秃毫，或以手摸绢素。因问璪所受，璪曰：「外师造化，中得心源。」毕宏于是阁笔。彦远每聆长者说，璪以宗党，常在予家，故予家多璪画。曾令画八幅山水障在长安平原里，破墨未了，值朱泚乱，京城骚扰，璪亦登时逃去。家人见画在帧，苍忙掣落，此障最见张用思处。又有士人家有张松石障，士人云：亡兵部李员外约好画成癖，知而购之，其家弱妻已练为衣里矣，唯得两幅，双柏一石在焉，嗟惋久之，作《绘练纪》，述张画意极尽，此不具载。具李约员外集。　《历代名画记》一〇。《图画见闻志》五。《宣和画谱》一〇。

2. []{#唐轶十六-张璪-2}
张藻员外，衣冠文学，时之名流。画松石山水，当代擅价。唯松树特出古今，能用笔法。常以手握双管，一时齐下，一为生枝，一为枯枝。气傲烟霞，势凌风雨。槎枒之形，鳞皴之状，随意纵横，应手间出。生枝则润含春泽，枯枝则惨同秋色。其山水之状，则高低秀绝，咫尺重深，石突欲落，泉喷如吼。其近也若逼人而寒，其远也若极天之尽。所画图障，人间至多。今宝应寺西院山水松石之壁，具有题记。精巧之迹，可居神品也。《唐朝名画录》。《广记》二一二引作《画断》。　案：张藻应作张璪。

## 李　衮

1. []{#唐轶十六-李衮-1}
李衮善歌，初于江外，而名动京师。崔昭入朝，密载而至。乃邀宾客，请第一部乐，及京邑之名倡，以为盛会。绐言表弟，请登末坐，令衮弊衣以出，合坐嗤笑。顷命酒，昭曰：「欲请表弟歌。」坐中又笑，及啭喉一发，乐人皆大惊曰：「此必李八郎也。」遂罗拜阶下。《国史补》下。又《广记》二〇四引。

## 尉迟青

1. []{#唐轶十六-尉迟青-1}
觱篥者，本龟兹国乐也，亦曰悲栗，有类于笳。德宗朝有尉迟青，官至将军。大历中，幽州有王麻奴者善此伎，河北推为第一手，恃其艺，倨傲自负，戎帅外莫敢轻易请者。时有从事姓卢，不记名，台拜入京，临岐把酒，请吹一曲相送。麻奴偃蹇，大以为不可，从事怒曰：「汝艺亦不足称，殊不知上国有尉迟将军冠绝今古！」麻奴怒曰：「某此艺海内岂有及者耶！今即往彼，定其优劣。」不数月，到京访尉迟青，所居在常乐坊，乃侧近僦居，日夕加意吹之。尉迟每经其门，如不闻。麻奴不平，乃求谒见，阍者不纳，厚赂之，方得见通。青即席地令坐，因于高般涉调中吹一曲勒部羝曲，曲终，汗浃其背。尉迟颔颐而已，谓曰：「何必高般涉调也？」即自取银字管，于平般涉调吹之。麻奴涕泣愧谢曰：「边鄙微人，偶学此艺，实谓无敌。今日幸闻天乐，方悟前非。」乃碎乐器。自是不复言音律也。《乐府杂录》。又《御览》五八四引。

## 李　琬

1. []{#唐轶十六-李琬-1}
广德中，蜀客前双流县丞李琬者亦能之。调集至长安，僦居务本里。尝夜闻羯鼓声，曲颇妙。于月下步寻至一小宅，门户极卑隘，叩门请谒，谓鼓工曰：「君所击者，岂非《耶婆色鸡》乎？虽至精能，而无尾，何也？」工大异之，曰：「君固知音者，此事无人知。某太常工人也，祖父传此艺，尤能此曲。近张通儒入长安，某家事流散，父没河西，此曲遂绝。今但按旧谱数本寻之，竟无结尾声，故夜夜求之。」琬曰：「曲下意尽乎？」工曰：「尽。」琬曰：「意尽即曲尽，又何索尾焉？」工曰：「奈声不尽何？」琬曰：「可言矣。夫曲有不尽者，须以他曲解之，方可尽其声也。夫《耶婆色鸡》当用《柘急遍》解之。」工如所教，果相谐协，声意皆尽。如《柘枝》用《浑脱》解，《甘州》用《急了》解之类是也。工泣而谢之。即言于寺卿，奏为主簿。后累官至太常少卿、宗正卿。《羯鼓录》。又《广记》二〇五引、《御览》五八三引。

## 张红红

1. []{#唐轶十六-张红红-1}
见韦青[2](#唐轶十四-韦青-2)。

## 郑　宥

1. []{#唐轶十六-郑宥-1}
张相弘靖少时，夜会名客，观郑宥调二琴至切，各置一榻，动宫则宫应，动商则商应，稍不切，乃不应。宥师董庭兰，尤善泛声、祝声。《国史补》下。又《广记》二〇三引。

## 郑　损

1. []{#唐轶十六-郑损-1}
大历初，关东人疫死者如麻。荥阳人郑损，率有力者，每乡大为一墓，以葬弃尸，谓之乡葬，翕然有仁义之声。损则卢藏用外甥，不仕，乡里号曰云居先生。《国史补》上。《唐语林》四。

## 元沛妻刘氏

1. []{#唐轶十六-元沛妻刘氏-1}
刑部郎中元沛妻刘氏，全白之妹，贤而有文学，著《女仪》一篇，亦曰《直训》。夫人既寡居，奉玄元之教，受道箓于吴筠先生，精苦寿考。长子固，早有名，官历省郎、刺史、国子司业。次子察，进士及第，累佐使府，后高卧庐山。察之长子潾，好道不仕；次子充，进士及第，亦尚灵玄矣。《因话录》三。《唐语林》四。

## 邹待征妻薄氏

1. []{#唐轶十六-邹待征妻薄氏-1}
江左之乱，江阴尉邹待征妻薄氏为盗所掠，密以其夫官告托于村媪，而后死之。李华为《哀节妇赋》，行于当代。《国史补》上。《唐语林》四。

## 郇　谟

1. []{#唐轶十六-郇谟-1}
大历八年七月，晋州男子郇谟以麻发，持苇席，哭于东市。人问其故，对曰：「有三十字，请献于上。若无堪，即以席贮尸，弃之于野。」上闻，赐衣，馆于客省，每一字论一事。时元载执政也，尤切于罢宫市。《南部新书》戊。

## 桑道茂

1. []{#唐轶十六-桑道茂-1}
唐盛唐令李鹏遇桑道茂，曰：「长官只此一邑而已。贤郎二人，大者位极人臣，次者殆于数镇。子孙百世。」后如其言。长子石，出入将相，子孙二世及第。至次子福，历七镇，终于使相。凡八男，三人及第至尚书、给谏、郡牧，诸孙皆朱紫。《剧谈录》（《广记》七六）。《北梦琐言》一〇。

2. []{#唐轶十六-桑道茂-2}
见卢群[1](#唐轶十七-卢群-1)。

3. []{#唐轶十六-桑道茂-3}
见窦常[1](#唐轶十七-窦常-1)。

4. []{#唐轶十六-桑道茂-4}
建中元年，道茂请城奉天为王者居，列象龟别，内分六街。德宗素神道茂言，遂命京尹严郢发众数千，与六军士杂往城之。时属盛夏，而土功大起，人不知其故。至播迁都彼，乃验。《剧谈录》（《广记》七六）。

5. []{#唐轶十六-桑道茂-5}
见李晟[1](#唐轶十七-李晟-1)、[2](#唐轶十七-李晟-2)。

6. []{#唐轶十六-桑道茂-6}
司徒杜佑曾为杨炎判官，故卢杞见忌，欲出之。杜见道茂，曰：「年内出官，则福寿无疆。」既而自某官九十余日出为某官，官名遗忘。福寿果然。《剧谈录》（《广记》七六）。《唐语林》六。

7. []{#唐轶十六-桑道茂-7}
见李棱[1](#唐轶十八-李棱-1)。

8. []{#唐轶十六-桑道茂-8}
见牛僧孺[11](#唐轶二十一-牛僧孺-11)。

9. []{#唐轶十六-桑道茂-9}
新昌里尚书温造宅，桑道茂尝居之。庭有一柏树甚高，桑生曰：「夫人之所居，古木蕃茂者皆宜去之。且木盛则土衰，由是居人有病者，乃土衰之验也。」于是以铁数十钧镇于柏树下。既而告人曰：「后有居者，发吾所镇之铁，则其家长当死。」唐大和九年，温造居其宅，因修建堂宇，发地营缮，得桑生所镇之铁。后数月，造果卒。《宣室志》一。又《广记》一四四引。

10. []{#唐轶十六-桑道茂-10}
非卜筮者，必话桑道茂之行。有妪一无所知，大开卜肆，自桑而卜回者，必曰：「妪于桑门卖卜，其神乎！」俾来覆之。桑言休，则妪言咎；桑言咎，则妪言休。顾后中否，桑、妪各半。或有折话者，曰：「斯管公明门前媪也。」《资暇集》中。《唐语林》六。

## 王栖岩

1. []{#唐轶十六-王栖岩-1}
王栖岩自湘川寓江陵鹭白湖，善治《易》，穷律候阴阳之术。所居桃杏手植成数十列，四藩其宇，时人比董奉。栖岩笑曰：「吾独利其花核，祛风导气耳，安取迹古人余事！」每清旦布蓍，为人决事，取资足一日为生，则闭斋治园。《渚宫旧事》（《广记》二一七）。

## 道　一

1. []{#唐轶十六-道一-1}
有洪州江西廉使问马祖云：「弟子吃酒肉即是，不吃即是？」师云：「若吃是中丞禄，不吃是中丞福。」《南部新书》己。《景德传灯录》六。

## 法　钦

1. []{#唐轶十六-法钦-1}
杭州径山道钦禅师者，苏州昆山人也，姓朱氏。初服膺儒教，年二十八，玄素禅师遇之，因谓之曰：「观子神气温粹，真法宝也。」师感悟，因求为弟子，素躬与落发，乃戒之曰：「汝乘流而行，逢径即止。」师遂南行，抵临安，见东北一山，因访于樵子，曰：「此径山也。」乃驻锡焉。《景德传灯录》四。又《吴郡志》四二引。《宋高僧传》九。　案：道钦，《宋高僧传》作「法钦」。

2. []{#唐轶十六-法钦-2}
兴元中，有僧曰法钦。以其道高，居径山，时人谓之径山长者。房孺复之为杭州也，方欲决重狱，因诣钦，以理求之，曰：「今有犯禁，且狱成，于至人活之与杀之孰是？」钦曰：「活之则慈悲，杀之则解脱。」《唐语林》一。

3. []{#唐轶十六-法钦-3}
见刘晏[7](#唐轶十六-刘晏-7)。

4. []{#唐轶十六-法钦-4}
见崔圆[4](#唐轶十五-崔圆-4)。

5. []{#唐轶十六-法钦-5}
见韩滉[18](#唐轶十七-韩滉-18)。

6. []{#唐轶十六-法钦-6}
杭州有黄三姑者，穷理尽性。时径山有盛名，常倦应接，诉于三姑。姑曰：「皆自作也。试取鱼子来咬著，宁有许闹事！」径山心伏。或云夏三姑。《国史补》上。

## 玄　览

1. []{#唐轶十六-玄览-1}
大历末，禅师玄览住荆州陟屺寺，道高有风韵，人不可得而亲。张璪尝画古松于斋壁，符载赞之，衞象诗之，亦一时三绝，览悉加垩焉。人问其故，曰：「无事疥吾壁也。」僧那即其甥，为寺之患，发瓦探鷇，坏墙薰鼠，览未尝责。有弟子义诠，布衣一食，览亦不称。或怪之，乃题诗于竹曰：「大海从鱼跃，长空任鸟飞。欲知吾道廓，不与物情违。」忽一夕，有梵僧拨户而进，曰：「和尚速作道场。」览言：「有为之事，吾未尝作。」僧熟视而出，反手阖户，门扃如旧。览笑谓左右：「吾将归欤！」遂遽浴讫，隐几而化。《酉阳杂俎》前集一二。又《广记》九四引。《唐诗纪事》四三。

## 彦　范

1. []{#唐轶十六-彦范-1}
卢子严说，早年随其懿亲郑常侍东之，同游宣州当涂，隐居山岩，即陶贞白炼丹所也。罏迹犹在，后为佛舍。有僧甚高洁，好事因说其先师，名彦范，姓刘，虽为沙门，早究儒学，邑人呼为刘九经。颜鲁公、韩晋公、刘忠州、穆监宁、独孤常州皆与之善，各执经受业者数十人。年八十，犹精强，僧行不亏。性颇嗜酒，饮亦未尝及乱。学徒有携壶至者，欣然而受之。每进三数杯，则讲说方锐。所居有小圃，自植茶，为鹿所损，人劝以垣隔之，诸名士悉乐为运石共成。穆兵部贽，事之最谨。尝得美酒，密以小瓷壶置于怀中，累石之际，因白师曰：「有少好酒，和尚饮否？」彦范笑而倾，饮满似酣，则语穆曰：「不用般石，且来听书。」遂与剖析微奥，至多不倦。郑君更征其遗事，僧叹息久之曰：「近日尊儒重道，都无前辈之风。」因出一纸，穆兵部与书，倾寒暄之仪极卑敬。其略曰：「某偶忝名宦，皆因善诱。自居班列，终日尘屑却思。昔岁临清涧，荫长松，接侍座下，获闻微言。未知何时复遂此事？遥瞻水中月，岭上云，但驰攀想而已。和尚薄于滋味，深于酒德，所食仅同婴儿，所饮或如少壮。常恐尊体有所不安，中夜思之，实怀忧恋。」其诚切如此。月日之下，但云门人姓名，状上和尚法座前，不言官位。当时嗜学事师，可谓至矣。又云，有耆宿僧总持，彦范之友也。为人清苦，一生未曾干人。惟自垦山，种田数亩给衣食。或遇丰岁多麦，傍有滞穗，度知其主必不收者，拾之以归。若可惜者，则求而积之，召主以付，不至则置于路口，其独行如此。《因话录》四。《唐语林》四。

# 唐人轶事汇编卷十七

## 崔祐甫

1. []{#唐轶十七-崔祐甫-1}
崔佑甫相国，天宝十五载任中书舍人。时安禄山犯阙，军乱，不顾家财，惟负私庙神主奔遁。皆事亲之高节也。《南部新书》己。

2. []{#唐轶十七-崔祐甫-2}
崔祐甫为中书舍人，时宰相常衮当国，百寮仰止。祐甫每见执政论事，未尝降屈。舍人岑参初掌纶诰，屡称疾不宿直承旨，人情所惮。诸人虽咄咄有辞而不能发。崔独见咨：以「舍人职在枢密，不宜让事于人；岑舍人称疾既久，多有离局」。衮曰：「此子羸疾日久，诸贤岂不能容之。」崔曰：「相公若知岑久抱疾，本不当迁授。今既居此地，安可以疾辞王事乎！」衮默然无以夺之也。由是衔之。及今上在谅暗，衮矫制除崔为河南少尹，星夜电发。今上觉其事，遽追还之，拜中书侍郎平章事，而衮谪于岭外。《封氏闻见记》九。《唐语林》三。　案：岑参，《唐史余沈》二考为「高参」之误。

3. []{#唐轶十七-崔祐甫-3}
大历中，陇州猫鼠同乳，率百僚贺。崔祐甫独奏曰：「仁则仁矣，无乃失于性乎。」《南部新书》甲。

4. []{#唐轶十七-崔祐甫-4}
见元载[2](#唐轶十六-元载-2)。

5. []{#唐轶十七-崔祐甫-5}
大历十四年闰五月，中书侍郎平章事崔祐甫以尚父子仪年老，久掌兵权，其下裨将皆已崇贵，虑子仪一旦谢世而难相统摄，遂罢子仪，而命怀光等分统其众，论者伏焉。《唐会要》五一。

6. []{#唐轶十七-崔祐甫-6}
见唐德宗[8](#唐轶三-唐德宗-8)。

7. []{#唐轶十七-崔祐甫-7}
德宗时，李纳陆梁，上表欲进钱五百万。上怒谓丞相曰：「朕岂藉进奉！」崔文公曰：「陛下欲知真伪不难，但诏纳便以回赐三军，即其情露矣。纳若遵诏，是陛下恩给三军；纳若不从，是其树怨于军中也。」上曰：「赐之何名？」祐甫曰：「两河用军已来，天平功居多，朝廷未及优赏。」上以为然。诏至、纳慙恚，构疾而终。《唐语林》一。

## 杨　炎

1. []{#唐轶十七-杨炎-1}
故相国杨炎未仕时，尝梦陟高山之巅，下瞰人境，杳不可辨，仰而视之，见瑞日在咫尺，红光赫然，洞照万里。公因举左右手以捧之，炎燠之气，如热心目。久而方寤，视其手，尚沥然而汗。公异之，因语于人。有解者曰：「夫日者，人君像也。今梦登山以捧日，将非登相位而辅人君乎？」其后杨公周历清贯，遂登相位。果叶捧日之祥也。《宣室志》（《广记》二七八）。

2. []{#唐轶十七-杨炎-2}
杨炎，贞元中宰相，出贬崖州。气标风云，文敌扬、马。尝画松石山水，出于人表。初称处士谒卢黄门，馆之甚厚。久而知其丹青之能，意欲求之，未敢发言。炎遽欲辞去，卢公复苦留之。知其家洛中，衣食乏少，心所不宁，卢公乃潜令人将数百千至洛供之，拟取其家书回。以示炎，炎极感之，未知所报。卢公从容乃言：「欲求一踪，以为子孙之家宝尔。」意尚难之。遂月余图一障，松石云物，移动造化，观者皆谓之神异。后少有见笔迹者。亦可居妙上品。《唐朝名画录》。《广记》二一三、《御览》七五一引作《唐画断》。　案：杨炎，《御览》作「杨光」。

3. []{#唐轶十七-杨炎-3}
见唐德宗[7](#唐轶三-唐德宗-7)。

4. []{#唐轶十七-杨炎-4}
唐渭北节判崔朴，故荥阳太守祝之兄也。常会客夜宿，有言及宦途通塞，则曰：「崔琯及第后，五任不离释褐。令狐相七考河东廷评，六年太常博士，尝自赋诗，嗟其蹇滞曰：『何日肩三署，终年尾百寮。』其后出入清要。张宿遭遇，除谏议大夫，宣慰山东，宪宗面许回日与相，至东洛都亭驿暴卒。崔元章在举场无成，为执权者所叹，主司要约，必与及第，入试日中风，不得一名如此。」朴因话家世曾经之事。朴父清，故平阳太守，建中初，任蓝田尉。时德宗初即位，用法严峻。是月，三日之内，大臣出贬者七，中途赐死者三，刘晏、黎干，皆是其数。户部侍郎杨炎贬道州司户参军，自朝受责，驰驿出城，不得归第。炎妻先病，至是炎虑耗达，妻闻惊，必至不起。其日，炎夕次蓝田，清方主邮务。炎才下马，屈崔少府相见，便曰：「某出城时，妻病绵惙，闻某得罪，事情可知。欲奉烦为申辞疾，请假一日，发一急脚附书，宽两处相忧，以候其来耗，便当首路，可乎？」清许之。邮知事吕华进而言曰：「此故不可，敕命严迅。」清谓吕华：「杨侍郎迫切。不然，申府以阙马，可乎？」华久而对曰：「此即可矣。」清于是以此闻于京府。又自出俸钱二十千，买细毡，令造毡舁，顾夫直诣炎宅，取炎夫人，夫人扶病登舁。仍戒其丁勤夜行，旦日达蓝田。时炎行李简约，妻亦病稍愈，便与炎偕往。炎执清之手，问第行。清对曰：「某第十八。」清又率俸钱数千，具商于已来山程之费。至韩公驿，执清之袂，令妻出见曰：「此崔十八，死生不相忘，无复多言矣。」炎至商于洛源驿，马乏，驿仆王新送骡一头。又逢道州司仓参军李全方挽运入奏，全方辄倾囊以济炎行李。后二年秋，炎自江华除中书侍郎，入相。还至京兆界，问驿使：「崔十八郎在否？」驿吏答曰：「在。」炎喜甚。顷之，清迎谒于前，炎便止之曰：「崔十八郎，不合如此相待。今日生还，乃是子之恩也。」仍连镳而行，话湘楚气候，因曰：「足下之才，何适不可？老夫今日可以力致。柏台谏署，唯所选择。」清因逊让，无敢希侥幸意。炎又曰：「勿疑，但言之。」清曰：「小谏闲且贵，敢怀是望？」炎曰：「吾闻命矣，无虑参差。」及炎之发蓝田，谓清曰：「前言当一月有期。」炎居相位十日，追洛源驿王新为中书主事，仍奏授鄂州唐年县尉李全方监察御史，仍知商州洛源监。清之所约沉然。清罢职，特就炎第谒之。初见则甚喜，留坐久之，但饮数杯而已，并不及前事。逾旬，清又往焉，炎则已有怠色。清从此退居，不复措意。后二年，再贬崖州，至蓝田，喟然太息若负者，使人召清，清辞疾不往。乃自咎曰：「杨炎可以死矣，竟不还他崔清官。」《续定命录》（《广记》一五三）。

5. []{#唐轶十七-杨炎-5}
道州录事参军王沼，与杨炎有微恩。及炎入相，举沼为监察御史，始灭公议。《南部新书》丙。

6. []{#唐轶十七-杨炎-6}
见元载[10](#唐轶十六-元载-10)。

7. []{#唐轶十七-杨炎-7}
炎与卢杞同执大政，杞形神诡陋，夙为人所亵。而炎气岸高峻，罕防细故，方病，饮食无节，或为糜餐，别食合中，每登堂会食，辞不能偶。谗者乘之，谓杞曰：「杨公鄙公，不欲同食。」杞衔之。旧制，中书舍人分署尚书六曹以平奏报，中废其职，杞议复之以疏其烦。炎不可。杞曰：「杞不才，幸措足于斯，亦当有运用以答天造，宁常拳杞之手乎！」因密启中书主书有过咎者，有诏逐之。炎怒曰：「中书，吾局也，政之不修，吾自理之。设不理，当共议，何阴诉而越官邪！」因不相平。时淮西节度使李希烈宠任方盛，上欲以之平襄阳，炎以为不可。上曰：「卿勿复言。」遂以希烈统之。时夏潦方壮，澶漫数百里，故希烈军久不得发。会炎病，请急累日，杞启免炎相以悦之。上以为然，乃使中官朱如玉就第先喻旨，翌日，迁左仆射。谒谢之日，恩旨甚渥，杞大惧。《建中实录》（《通鉴考异》一八）。《唐会要》五四。

8. []{#唐轶十七-杨炎-8}
天宝元年四月，太子太师致仕萧嵩以私庙逼近曲江，因上表请移就他处。其词曰：「臣嵩言，昨日大将军高力士奉口宣，俯令存问，以臣私庙逼近曲江，人物喧杂，非安神之所，许臣移转，更就幽闲。又怜臣田园，知无手力，拟令将作与臣营造。伏蒙殊渥，感戴交深。臣叨沐朝荣，获崇私庙，礼尊祖考，粗奉烝尝，而地接胜游，城连禁御。伏以神道静谧，久议迁移。岂谓理会事宜，天从人愿，圣情下逮，元奖曲成。遂使泽及幽明，庆沾存殁，邱山易负，恩惠难胜。今日已令下手移拆讫，所令官作，岂敢当之。臣为衰老，自拙将摄，十数日来，加风气发动，犹尚虚惙，未堪拜伏，不获诣阙奉谢。」批答云：「卿立庙之时，此地闲僻，令傍江修筑。举国胜游，与卿同之。须避喧杂，事资改作。遂令官司承已拆除，终须结搆，已有处分，无假致辞。」建中宰臣杨炎不知其事，又买之为庙。炎既与卢杞、严郢有隙，因密奏曰：「此地有王气，是以玄宗勅萧嵩拆已成之庙。今炎复兴之，必有异图。」杞后赞其言。上大怒，既窜于崖州，遂杀之。《唐会要》一九。

9. []{#唐轶十七-杨炎-9}
杨炎在中书后阁，糊窗用桃花纸，涂以冰油，取其明甚。《凤池编》（《云仙杂记》二）。

10. []{#唐轶十七-杨炎-10}
杨炎食蒲桃，曰：「汝若不涩，当以太原尹相授。」《河东备录》（《云仙杂记》三）。

## 张　镒

1. []{#唐轶十七-张镒-1}
长安令李济得罪因奴，万年令霍晏得罪因婢，故赵纵之奴当千论纵阴事，张镒疏而杖杀之。纵，即郭令之壻。《南部新书》甲。

2. []{#唐轶十七-张镒-2}
张相公镒，大历中守工部尚书判度支，因奏事称旨，代宗面许宰相，恩泽独厚。张公日日以冀，而累旬无耗。忽夜梦有人自门遽入，抗声曰：「任调拜相。」张惊寤。因思中外初无其人，寻绎不解。有外甥李通礼者，博学善智，张公因召而示之，令硏其理。李生沉思良久，因贺曰：「舅作相矣。」张公即诘之，通礼答曰：「任调，反语是饶甜。饶甜无逾甘草，独为珍药。珍药反语，即舅名氏也。」张公甚悦。俄有走马吏报曰：「白麻适下，公拜中书侍郎平章。」《集异记》二。又《广记》二七八引。

3. []{#唐轶十七-张镒-3}
张凤翔闻难，尽出所有衣服，并其家人钿钗枕镜，列于小厅，将献行在。俄顷，后院火起，妻女出而投镒，镒遂与判官由水窦得出，匿村舍中。数日稍定。会镒家僮先知之，走告军中，军中计议迎镒，遂遇害也。《国史补》上。《唐语林》六。

## 卢　杞

1. []{#唐轶十七-卢杞-1}
卢杞除虢州刺史，奏言：「臣闻虢州有官猪数千，颇为患。」上曰：「为卿移于沙苑，何如？」对曰：「同州岂非陛下百姓，为患一也。臣谓无用之物，与人食之为便。」德宗叹曰：「卿理虢州，而忧同州百姓，宰相材也。」由是属意于杞，悉听其奏。《国史补》上。《唐语林》六。

2. []{#唐轶十七-卢杞-2}
殿中侍御史郑詹与张镒厚善，每伺卢杞昼寝，辄诣镒，杞知之。他日，杞假寐佯熟，伺詹果来，知与镒偶语，杞遽至镒合中，詹趋避，杞遂言密事，镒曰：「殿中郑侍御在此。」杞佯愕曰：「向者所言，非他人所宜闻也。」后深劾詹之罪，以排严郢。三司使方按二人，狱犹未具，而杞已奏杀詹黜郢，中外侧目。《谭宾录》（《广记》二六九）。

3. []{#唐轶十七-卢杞-3}
见李揆[6](#唐轶十五-李揆-6)。

4. []{#唐轶十七-卢杞-4}
见杨炎[7](#唐轶十七-杨炎-7)、　。
5. []{#唐轶十七-卢杞-5}
见杨炎[7](#唐轶十七-杨炎-7)、　。

6. []{#唐轶十七-卢杞-6}
见颜真卿[1](#唐轶十八-颜真卿-1)、[9](#唐轶十八-颜真卿-9)。
7. []{#唐轶十七-卢杞-7}
见颜真卿[1](#唐轶十八-颜真卿-1)、[9](#唐轶十八-颜真卿-9)。

8. []{#唐轶十七-卢杞-8}
见李泌[31](#唐轶十五-李泌-31)。

9. []{#唐轶十七-卢杞-9}
见唐德宗[9](#唐轶三-唐德宗-9)。

10. []{#唐轶十七-卢杞-10}
卢杞与冯盛相遇于道，各携一囊，杞发盛囊，有墨一枚，杞大笑。盛正色曰：「天峰煤和针鱼脑，入金溪子手中，录《离骚》古本，比公日提绫文刺三百为名利奴，顾当孰胜？」已而搜杞囊，果是三百刺。《大唐龙髓记》（《云仙杂记》二）。《墨史》下。《耕余博览》（陶本《说郛》二六）。

## 关　播

1. []{#唐轶十七-关播-1}
建中初，关播为给事中，以诸司胥吏为弊颇多，播议用士人掌之。《大唐传载》。《唐语林》六。

## 姜公辅

1. []{#唐轶十七-姜公辅-1}
见唐德宗[12](#唐轶三-唐德宗-12)。

2. []{#唐轶十七-姜公辅-2}
初，公辅罢相为左庶子，以忧免，复除右庶子。数私谒窦参，参数奏公辅以他官，上不许，而有怒公辅之言。公辅恐，乃请免官为道士。久之，未报，因开延英奏之。上问其故，公辅对以参言。上晓之，固不已，大怒，贬之，而诏书责参推过于上。《实录》（《通鉴考异》一九）。

## 张延赏

1. []{#唐轶十七-张延赏-1}
见李尚隐[1](#唐轶十一-李尚隐-1)。

2. []{#唐轶十七-张延赏-2}
张延赏为河南尹，官人有过，未尝屈辱。其所犯既频，灼然不可容者，但谢遣之而已。先自下拜，立与之辞，即令郡官祖送。由是寮属敬惮，各自修饬，而河南大理。《封氏闻见记》九。《唐语林》一。

3. []{#唐轶十七-张延赏-3}
相国张延赏将判度支，知有一大狱颇有冤滥，每甚扼腕。及判使，即召狱吏严诫之，且曰：「此狱已久，旬日须了。」明旦视事，案上有一小帖子，曰：「钱三万贯，乞不问此狱。」公大怒，更促之，明日帖子复来，曰：「钱五万贯。」公益怒，命两日须毕。明日复见帖子曰：「钱十万贯。」公曰：「钱至十万，可通神矣，无不可回之事。吾惧及祸，不得不止。」《幽闲鼓吹》。又《广记》二四三引。

4. []{#唐轶十七-张延赏-4}
见柳浑[4](#唐轶十七-柳浑-4)。

5. []{#唐轶十七-张延赏-5}
张延赏相公累代台铉，每宴宾客，选子壻莫有入意者。其妻苗氏，太宰苗公晋卿之女也。夫人有才鉴，甚别英锐，特选韦皋秀才，曰：「此人之贵，无与比俦。」既以女妻之，不二三岁，以韦郎性度高廓，不拘小节，张公稍悔之，至不齿礼，一门婢仆渐见轻怠，惟苗氏待之常厚矣。其于众多视之悒怏，而不能制遏也。皋妻张氏垂泣而言曰：「韦郎七尺之躯，学兼文武，岂有沉滞儿家，为尊卑见诮？良时胜境，何忍虚掷乎！」韦乃遂辞东游。妻罄妆奁赠送。清河公喜其往也，赆以七驴驮物。每之一驿，则附递一驮而还；行经七驿，所送之物尽归之也。其所有者，清河氏所赠妆奁，及布囊书册而已。清河公覩之，莫可测也。后权陇右军事，会德宗行幸奉天，在西面之功，独居其上也。圣驾旋复之日，自金吾持节西川，替妻父清河公。乃改易姓名，以「韦」作「韩」，以「皋」作「翶」，莫敢言之也。至天回驿，去府城三十里，上皇发驾日以为名。有人特报相公曰：「替相公者，金吾韦皋将军，非韩翶也。」苗夫人曰：「若是韦皋，必韦郎也。」张公笑曰：「天下同姓名者何限，彼韦生应已委弃沟壑，岂能乘吾位乎？妇女之言，不足云尔。」初有昝妪巫者，每述祸祟，其言多中。乃云：「相公当直之神渐减，韦郎拥从之神日增。」皆以妖妄之言，不复再召也。苗夫人又曰：「韦郎比虽贫贱，气凌霄汉。每以相公所诮，未尝一言屈媚，因而见尤。成事立功，必此人也！」来早入州，方知不误。张公忧惕，莫敢瞻视，曰：「吾不识人。」西门而出。凡是旧时婢仆曾无礼者，悉遭韦公棒杀，投于蜀江，展男子平生之志也。独苗氏夫人无愧于韦郎，贤哉，贤哉！韦公侍奉外姑，过于布素之时。海内贵门，不敢忽于贫贱东床者乎！所以郭泗滨圆诗曰：「宣父从周又适秦，昔贤多少出风尘。当时甚讶张延赏，不识韦皋是贵人。」《云溪友议》中。又《广记》一七〇引。《唐宋遗史》（《诗话总龟》前集三七）。

6. []{#唐轶十七-张延赏-6}
见韦皋[4](#唐轶十七-韦皋-4)。

7. []{#唐轶十七-张延赏-7}
见李晟[8](#唐轶十七-李晟-8)、[9](#唐轶十七-李晟-9)。

8. []{#唐轶十七-张延赏-8}
苗夫人，其父太师也，其舅张河东也，其夫延赏也，其子弘靖也，其子壻韦太尉也。近代衣冠妇人之贵，无如此者。《国史补》中。《南部新书》乙。《唐语林》五。

## 崔　造

1. []{#唐轶十七-崔造-1}
崔丞相造布衣时，江左士人号曰「白衣夔」。时有四人，一是卢东美，其二遗忘。《刘宾客嘉话录》。又《广记》一五一引。参见韩会[1](#唐轶十六-韩会-1)。

2. []{#唐轶十七-崔造-2}
见薛邕[1](#唐轶十七-薛邕-1)。

3. []{#唐轶十七-崔造-3}
崔造相将退位，亲厚皆勉之。长女贤，知书，独劝相国，遂决退。一二岁中，居闲躁闷，顾谓儿姪曰：「不得他诸道金铜茶笼子，〔近来总四〕掩也。」遂复起。《幽闲鼓吹》。又《广记》二四三引。《南部新书》戊。

## 齐　映

1. []{#唐轶十七-齐映-1}
齐相公映应进士举，至省访消息，歇礼部南院。遇雨未食，傍徨不知所之，徐步墙下。有一老人，白衣策杖，二小奴从，揖齐公曰：「日已高，公应未飡，某居处不远，能暂往否？」映愧谢。相随至门外，老人曰：「某先去，留一奴引郎君。」跃上白驴如飞。齐公乃行至西市北，入一静坊新宅，门曲严洁。良久，老人复出。侍婢十余，皆有所执。至中堂坐，华洁侈盛。良久，因铺设于楼，酒馔丰异。逡巡，人报有送钱百千者，老人曰：「此是酒肆所入，某以一丸药作一瓮酒。」及晚请去，老人曰：「郎君有奇表，要作宰相耶，白日上升耶？」齐公思之良久，云：「宰相。」老人笑曰：「明年必及第，此官一定。」赠帛数十疋，云：「慎不得言于人。有暇即一来。」齐公拜谢。自后数往，皆有恤赉。至春果及第。同年见其车服修整，乘醉诘之，不觉尽言。偕二十余人，期约俱诣就谒。老人闻之甚悔，至则以废疾托谢不见，各奉一缣，独召公入，责之曰：「尔何乃轻泄也！比者升仙之事亦得，今不果矣。」公哀谢负罪，出门去。旬日复来，宅已货讫，不知所诣。《逸史》（《广记》三五）。

2. []{#唐轶十七-齐映-2}
德宗銮驾之幸梁洋，中书舍人齐映为之御。下洋州青源川，见旌旗蔽野，上心方骇，谓泚兵有谙疾路者，透秦岭而要焉。俄见梁帅严震具櫜鞬，拜御马前，具言君臣乱离，呜咽流涕。上大喜，口敕升奖，令震：「上马前去，与朕作主人。」映身本短小，声气抑扬，乃曰：「严震合与至尊导马，御膳自有所司。」顷之，上次洋州行在，召映，责以儒生不达时变，烟尘时须姑息戎帅。映伏奏曰：「山南士庶，只知有严震，不知有陛下。今者天威亲临，令巴蜀士民知天子之尊，亦足以尽震为臣子之节。」上深嘉叹。震闻，特拜谢映。时议许映。《干子》（《广记》一九〇）。《唐史》（《御览》六八）。

3. []{#唐轶十七-齐映-3}
贞元以来，禁中银瓶，不过高五尺。齐映在江西，因降诞日，献高八尺者，士君子非之。《南部新书》乙。

## 柳　浑

1. []{#唐轶十七-柳浑-1}
柳相初名载，后改名浑。佐江西幕中，嗜酒，好入鄽市，不事拘检。时路嗣恭初平五岭，元载奏言：「嗣恭多取南人金宝，是欲为乱。陛下不信，试召之，必不入朝。」三伏中，遣诏使至，嗣恭不虑，请待秋凉以修觐礼。浑入，雨泣曰：「公有大功，方暑而追，是为执政所中。今少迁延，必族灭矣。」嗣恭惧曰：「为之奈何？」浑曰：「健步追还表缄，公今日过江，宿石头驿，乃可。」嗣恭从之。代宗谓载曰：「嗣恭不俟驾行矣。」载无以对。《国史补》上。《唐语林》五。　案：《通鉴考异》一七引《国史补》此文，辨其误。

2. []{#唐轶十七-柳浑-2}
柳浑旧名载，为朱泚所逼。及克复，上言曰：「顷为狂贼点秽，臣实耻称旧名。矧字画带戈，时当偃武，请改名浑。」浑后入相，封宜城公，谓之柳宜城。《南部新书》甲。

3. []{#唐轶十七-柳浑-3}
贞元三年正月，上命玉工为带坠，有一銙误堕地坏焉，工者六人私以钱数万市玉以补坏者，既与诸銙相埒矣；及献，上即指其所补者曰：「此銙光彩何不相类？」工人叩头伏罪。上震怒，令于京兆府各决重杖处死，责其欺罔。诏至中书，宰相柳浑执奏曰：「陛下若便赐死则已，今事下有司，请存详理。况玉工之罪，或未详审，只缘人命至重，所以狱谳有疑。且方春极刑，恐伤和气。容臣条奏，以正刑典。」遂案律文，但罪坏玉者以误伤乘舆器服，杖一人，余五人并释之，以闻，诏可其奏。《唐会要》五一。

4. []{#唐轶十七-柳浑-4}
张延赏怙权矜己，嫉柳浑之守正，使人谓之曰：「相公旧德，但节言于庙堂，则名位可久。」浑曰：「为吾谢张相公，柳浑头可断，而舌不可禁。」《南部新书》甲。

## 董　晋

1. []{#唐轶十七-董晋-1}
董晋与窦参同列，时政事决在窦参，晋但奉诏唯诺而已。既而窦参骄盈犯上，德宗渐恶之，参讽晋奏给事中窦申为吏部侍郎。上正色曰：「岂不是窦参遣卿奏也？」晋不敢隐讳，上因问参过失，晋具奏之。旬日，参贬官，晋累上表辞官，罢相，受兵部尚书。寻除东都留守。会汴州节度李万荣疾甚，其子乃为乱，以晋为汴州节度使。时晋既授命，唯将判官傔从十数人，都不召集兵马。既至郑，宣武将吏都无至者。晋将吏及郑州官吏皆惧，共劝晋云：「都虞候邓惟恭合来迎候，承万荣疾甚，遂总领军事。今相公到此，尚不使人迎候，其情状岂可料耶？恐须且回避，以候事势。」晋曰：「某奉诏为汴州节度使，准敕赴任，何可妄为逗留！」人皆忧其不测，晋独恬然。来至汴州数十里，邓惟恭方来迎候，晋俾其不下马。既入，仍委惟恭以军众。惟恭探晋何如事体，而未测浅深。初，万荣既逐刘士宁，代为节度使，委兵于惟恭。及疾甚，李乃归朝廷，惟恭自以当便代居其位，故不遣候吏，以疑惧晋心，冀其不敢进。不虞晋之速至，留以近，方迎，然心常怏怏。惟恭以骄盈慢法，潜图不轨，配流岭南。朝廷恐晋柔懦，寻以汝州刺史陆长源为晋行军司马。晋宽厚，谦恭简俭，每事因循多可，兵粗安。长源性滋彰云为，请改易旧事，务从峭刻。晋初皆许之，及案牍已成，晋乃且罢。又委钱谷支计于判官孟叔度，轻佻，好慢易军人，人皆恶之。晋卒于位，卒后十日，汴州大乱，杀长源、叔度，军人脔食之。长源轻言无威仪，自到汴州，不为军州所礼重。及董晋疾亟，令之节度晋后事，长源便扬言：「文武将吏多弛慢，不可执守宪章，当尽以法绳之。」由是人人怨惧。叔度性亦苛刻，又纵恣声色，数至乐营，与诸妇人戏，自称孟郎。由是人轻而恶之。《谭宾录》（《广记》一七七）。《容斋四笔》一六。

## 陆　贽

1. []{#唐轶十七-陆贽-1}
陆相贽受淮南尉，吏部侍郎不与；顾少连拟与江、淮一尉，不伏竟得之。显其听而自吟曰：「遶阶流 ，夹砌树阴阴。」□后罢相，□□在假日，敕下不谢官，又贬为忠州司马。大官降敕日，令朝谢。但恐私忌□亦须出入始了。《唐语林》四。

2. []{#唐轶十七-陆贽-2}
唐贞元八年，陆贽主司试《明水赋》、《御沟新柳诗》。其人贾棱、陈羽、欧阳詹、李博、李观、冯宿、王涯、张季友、齐孝若、刘遵古、许季同、侯继、穆贽、韩愈、李绛、温商、庾承宣、员结、胡谅、崔群、邢册、裴光辅、万珰。是年一榜多天下孤隽伟杰之士，号龙虎榜。《科举记》（《古今事文类聚》前集二九）。

3. []{#唐轶十七-陆贽-3}
见梁肃[2](#唐轶十八-梁肃-2)。

4. []{#唐轶十七-陆贽-4}
贞元八年春，中书侍郎平章事陆贽始复令吏部每年集选人。旧事：吏部每年集选人。其后遂三数年一置选，选人并至，文书多，不可寻勘，真伪纷杂，吏因得大为奸巧。选人一蹉跌，或十年不得官。而官之阙者，或累岁无人。贽命吏部分内外官为三分，计阙集人，岁以为常。其弊十去七八。天下称之。《唐会要》七五。又《广记》一八六引。

5. []{#唐轶十七-陆贽-5}
陆贽与赵璟同相，德宗曰：「要重事勿与璟同奏，密封来。」宣武节度刘士宁为李万荣所杀，上问之，贽曰：「士宁见逐，虽是众情，万荣总军，初非朝旨。此强弱之机，愿陛下谨之。」上欲且除一亲王，贽但奏不可，制遂从中出。《异闻集》云：德宗一日见侍女上请，问所从来，曰：「故相窦参家奴。」因泣诉参死之冤。上怒贽曰：「我重伊，常呼作陆九。我脱伊绿衫，便与伊紫衫著。我使窦参方称意，须教我杀却。伊平时常恨无权，及权在伊手，又却软如泥团。」野史虽未可尽信，观其区处士宁事可见，其卒于贬所，或者杀窦参之报。《吹剑录》。　案：《异闻集》所据乃柳珵《上清传》文。《通鉴考异》一九辨《上清传》之妄。

6. []{#唐轶十七-陆贽-6}
德宗谓陆贽曰：「卿清慎太过，诸道馈送，一皆拒绝，恐事情不通。如鞭、靴之类，受亦无伤。」贽上疏云：「鞭、靴不已，必及金玉。目见可欲，能自窒乎？」吾谓天子令宰相受赂，此德宗之多僻；不受而已，何必上疏，此陆贽之贾值。《珩璜新论》。

7. []{#唐轶十七-陆贽-7}
见于公异[1](#唐轶十八-于公异-1)。

8. []{#唐轶十七-陆贽-8}
陆宣公至忠州，土塞其门，盐菜由狗窦中。端坐抄药方，儿姪亦罕与语。会转运使至京，上问：「尔峡中过，闻陆贽何面孔？」具以状对。上恻然，拜太子宾客，已卒。《芝田录》（《类说》一一）。

9. []{#唐轶十七-陆贽-9}
陆贽在忠州，不接人。惟篹药方，并行于世，号曰《集验》。《南部新书》戊。

10. []{#唐轶十七-陆贽-10}
陆贽十八进士及第，升宏为翰林学士，自著绿便赐紫。德宗呼为陆九，常脱御裳赐之。至若不名呼，则神尧皇帝呼裴寂为裴监，呼萧瑀为萧郎则有之，呼第行则未有。其宠如是。姜皎者，玄宗在藩，皎察上非常之度尤委心焉。及即帝位，常申宴私，呼之姜七而不名。《广卓异记》一三。《唐摭言》一五。

## 窦　参

1. []{#唐轶十七-窦参-1}
贞元中，相国窦参为御史中丞，尝一夕梦德宗召对于便殿，问以经国之务。上喜，因以锦半臂赐之。及寤，奇其梦，默而念曰：「臂者，庇也，大邑所以庇吾身也。今梦半臂者，岂上以我叨居显位，将给半俸，俾我致政乎？」蹙然久之，因以梦话于人。客有解曰：「公之梦，祥符也，且半臂者，盖被股肱之衣也。今公梦天子赐之，岂非上将以股肱之位而委公乎？」明日，果拜中书侍郎平章事。《宣室志》（《广记》二七八）。又《类说》二三、《分门古今类事》七、《绀珠集》五、张本《说郛》六均有节引。

## 窦　申

1. []{#唐轶十七-窦申-1}
窦参之作相也，用从父弟申为耳目。每除吏，先言于申，申告人，故谓窦给事为喜鹊。《大唐传载》。

2. []{#唐轶十七-窦申-2}
窦参之败，给事中宝申止于配流。德宗曰：「吾闻申欲至，人家谓之鹊喜。」遂赐死。《国史补》上。《唐语林》六。《葆化录》（陶本《说郛》三二）。

## 赵　憬

1. []{#唐轶十七-赵憬-1}
赵璟、卢迈二相，皆吉州旅客，人人呼赵七、卢三。赵相自微而著，盖为是姚广女壻。姚与独孤问俗善，因托之，得作湖南判官，累奏官至监察。萧复相代问俗为潭州，有人又荐于萧，萧留为判官，至侍御史。萧入，主留务，有美声，闻于德宗，遂兼中丞，为湖南廉使。及李泌入相，不知之，俄而除替。璟既罢任，遂入京。李玄素知璟湖南政事多善，意甚慕之。璟闲居慕静，深巷杜门不出，玄素访之甚频。玄素乃是泌相之从弟也。璟因其相访，引玄素于青龙寺，谓之曰：「赵璟亦自〔合〕有官职，誓不敢怨他人也。非偶然耳，盖得于日者焉。」遂同访之。问玄素年命，谓之曰：「公亦富贵人也。」玄素因自负，亦不言于泌相兄也。德宗忽记得璟，赐拜给事中，泌相不测其由。会有和戎使事，出新相关播为大使，张荐、张式为判官，泌因乃奏璟为副使。未至西蕃，右丞有阙，宰相上名，德宗曰：「赵璟堪为此官。」进拜右丞。不数月，迁尚书左丞平章事。五年，薨于位。此乃吉州旅人赵七郎之变化也。《唐语林》六。《刘宾客嘉话录》（《广记》一五二）。　案：赵璟，新、旧《唐书》有传，并作「赵憬」。

2. []{#唐轶十七-赵憬-2}
王蒙者，与赵门下憬，布衣之旧，常知其吏才。及公入相，蒙自前吉州新淦令来谒。公见喜极，给恤甚厚，将擢为御史。时宪僚数至少，德宗甚难于除授，而赵公秉政，其言多行，蒙坐待绣衣之拜矣。一日，偶诣慈恩僧寺占色者，忘其名。蒙问早晚得官。僧曰：「观君之色，殊未见喜兆。此后若干年，当得一边上御史。」蒙大笑而归。数日，宰臣对，赵公乘间奏曰：「御史府阙人太多，就中监察尤为要者，臣欲选择三数人。」德宗曰：「非不欲补其阙员，此官须得孤直茂实者充选，料卿祇应取轻薄后生、朝中子弟耳。此不如不置。」赵公曰：「臣之愚见，正如圣虑，欲于录事参军、县令中求之。」上大喜曰：「如此即朕之意，卿有人未？」公因荐二人，其一即蒙也。上曰：「且将状来。」公既出，逢裴延龄，时以度支次对。问公曰：「相公奏何事称意，喜色充溢？」公不之对。延龄愠骂而去，云：「看此老兵所请得行否？」既见上，奏事毕。因问曰：「赵憬向论请何事？」上曰：「赵憬极公心。」因说御史事。延龄曰：「此大不可，陛下何故信之？且赵憬身为宰相，岂谙州县官绩効？向二人又不为人所称说，憬何由自知之？必私也。复至，陛下但诘其所自即知矣。」他日上阁，问云：「卿何以知此二人？」公曰：「一是故人，一与臣微亲，谙熟之。」上无言。他日，延龄又入。上曰：「赵憬所请，果如卿料。」遂寝不行。蒙却归故林，而赵公薨于相位。后数年，边帅奏为从事，得假御史焉。《因话录》六。又《广记》七九引。《续前定录》。

## 卢　迈

1. []{#唐轶十七-卢迈-1}
贞元十二年，卢迈丧弟，请出城临。近年宰相多拘守，而迈有此行，时人美之。《南部新书》乙。

2. []{#唐轶十七-卢迈-2}
卢中丞迈有宝琴四，各直数十万，有寒玉、古磬、响泉、和志之号。《大唐传载》。《广记》二〇三引作《传记》。《南部新书》壬。　案：《广记》、《南部新书》「琴」作「瑟」，「古磬」作「石磬」。

3. []{#唐轶十七-卢迈-3}
卢相迈不食盐醋，同列问之：「足下不食盐醋，何堪？」迈笑而答曰：「足下终日食盐醋，复又何堪矣？」《国史补》上。又《广记》二五六引。

4. []{#唐轶十七-卢迈-4}
见赵憬[1](#唐轶十七-赵憬-1)。

## 崔　损

1. []{#唐轶十七-崔损-1}
唐崔损，性极谨慎，每奏对，不敢有所发扬。两省清要，皆历践之，在位无称于人。身居宰相，母野殡，不言展墓，不议迁祔；姊为尼，没于近寺，终丧不临，士君子罪之。过为恭逊，不止于容身，而卒用此中上意，窃大位者八年。上知物议不叶，然怜而厚之。《谭宾录》（《广记》二六〇）。

## 赵宗儒

1. []{#唐轶十七-赵宗儒-1}
宪宗问赵相宗儒曰：「人言卿在荆州，毬场草生，何也？」对曰：「死罪，有之。虽然，草生不妨毬子往来。」上为之启齿。《国史补》中。又《广记》二五〇引。《唐语林》一。

2. []{#唐轶十七-赵宗儒-2}
见段文昌[4](#唐轶二十一-段文昌-4)。

3. []{#唐轶十七-赵宗儒-3}
长庆初，赵相宗儒为太常卿，赞郊庙之礼。时罢相二十余年，年七十六，众论伏其精健。右常侍李益笑曰：「是仆东府试官所送进士也。」《国史补》中。《唐摭言》一五。《唐语林》三。《唐诗纪事》三〇。　案：李益，《唐语林》作「郎孝奕」，误。

4. []{#唐轶十七-赵宗儒-4}
赵宗儒检校左仆射，为太常卿。太常有《师子乐》，备五方之色，非朝会聘享不作。至是中人掌教坊之乐者移牒取之，宗儒不敢违，以状白宰相。宰相以为事在有司，其事不合关白。宗儒忧恐不已，相座责以懦怯不任事，改换散秩，为太子少师。《卢氏杂说》（《广记》四九七）。

5. []{#唐轶十七-赵宗儒-5}
族祖天水昭公以旧相为吏部侍郎，考前进士杜元颖宏词登科。镇南，又奏为从事。杜公入相，昭公复掌选。至杜出镇西川，奏宋相申锡为从事。数年，杜以南蛮入寇，贬刺循州，遂卒。宋以宰相被诬，谪佐开州。又数年，昭公始薨。公凡八任铨衡，三领节镇，皆带府号。为尚书，惟不历工部，其兵、吏、太常皆再任。年八十七薨，其间未尝遇重疾。异数寿考，为中朝之首焉。《因话录》二。《唐语林》四。

6. []{#唐轶十七-赵宗儒-6}
胡尚书证，河中人。太傅天水昭公镇河中，尚书建节赴振武，备桑梓礼入谒，持刺称百姓。献昭公诗云：「诗书入京国，旌斾过乡关。」州里荣之。余宗姪橹，应进士时，著《乡籍》一篇，大夸河东人物之盛，皆实录也。同乡中，赵氏轩冕文儒最著，曾祖父、祖父世掌纶诰，橹昆弟五人进士及第，皆历台省。卢少傅弘宣、卢尚书简辞、弘正、简求皆其姑子也，时称赵家出。外家敬氏，先世亦出自河中，人物名望，皆谓至盛，橹著《乡籍》载之。《因话录》三。《唐语林》四。

## 贾　耽

1. []{#唐轶十七-贾耽-1}
滑台城，北枕河堤，里民常有昏垫之患。贞元中，丞相贾公始凿八角井于城隅道傍，以镇河水，自是郡邑无复漂溺之祸。咸通中，刺史李橦具以事闻奏，仍立魏公祠堂于河堤之上，命从事韦岫纪事迹于碑石。《贾氏谈录》。《唐语林》七。

2. []{#唐轶十七-贾耽-2}
贾相耽在滑台，于城北命筑八角井以镇黄河，于是潜使人于凿所侦之，果有一老父来观，问曰：「谁凿此井？」曰：「贾相公也。」父曰：「大好手，但近东、近西、近南、近北也。」躭闻之曰：「吾井太大，惜哉！」《玉泉子》。又《广记》三九九引。《寓简》三。

3. []{#唐轶十七-贾耽-3}
贾相公耽在滑州，境内大旱，秋稼尽损。贾召大将二人，谓曰：「今岁荒旱，烦君二人救三军百姓也。」皆言：「苟利军州，死不足辞。」贾笑曰：「君可辱为健步，明日当有两骑，衣惨绯，所乘马蕃步鬣长，经市出城，君等踪之，识其所灭处，则吾事谐矣。」二将乃裹粮，衣皂衣，寻之，一如贾言。自市至野，二百余里，映大冢而灭，遂垒石标表志焉。经信而返。贾大喜，令军健数百人具畚锸，与二将偕往其所。因发冢，获陈粟数十万斛，人竟不之测。《酉阳杂俎》前集一四。又《广记》三九〇引。

4. []{#唐轶十七-贾耽-4}
贾耽相公镇滑台日，有部民家富于财，而父偶得疾，身体渐瘦，糜粥不通，日饮鲜血半升而已。其家忧惧，乃多出金帛募善医者。自两京及山东诸道医人，无不至者，虽接待丰厚，率皆以无効而旋。后有人自剑南来，诊候旬日，亦不识其状，乃谓其子曰：「某之医，家传三世矣。凡见人之疾，则必究其源。今观叟则惘然无知，岂某之艺未至，而叟天降之灾乎？然某闻府帅博学多能，盖异人也，至于卜筮医药，罔不精妙。子能捐五十千乎？」其子曰：「何用？」曰：「将以遗御吏，候公之出，以车载叟于马前，使见之。傥有言，则某得施其力矣。」子如其言，公果出行香，见之注视。将有言，为监军使白事，不觉马首已过。医人遂辞去。其父后语子曰：「吾之疾是必死之征。今颇烦躁，若厌人语，尔可载吾城外有山水处置之。三日一来省吾，如死则葬之于彼。」其子不获已，载去，得一磐石近池，置之，悲泣而归。其父忽见一黄犬来池中，出没数四，状如沐浴。既去，其水即香，叟渴欲饮，而气喘力微，乃肘行而前。既饮，则觉四体稍轻，饮之不已，即能坐。子惊喜，乃复载归家，则能饮食，不旬日而愈。他日，贾帅复出，至前所置车处，问曰：「前度病人在否？」吏报今已平复，公曰：「人病固有不可识者。此人是虱症，世间无药可疗，须得千年木梳烧灰服之。不然，即饮黄龙浴水，此外无可治也。不知何因而愈。」遣吏问之，叟具以对。公曰：「此人，天与其疾，而自致其药，命矣夫！」时人闻之，咸服公之博识，则医工所谓异人者信矣。《会昌解颐》（《广记》八三）。

5. []{#唐轶十七-贾耽-5}
唐相国贾耽，滑州节度使。常令造鹿皮衣一副，既成，选一趫捷官健，操书缄付之曰：「汝往某山中，但荆棘深处即行，觅张尊师送此书，任汝远近。」使者受命，挈粮而去，甚惶惑。入山约行百余里，荆棘深险，无不备历。至一峰，半腰中石壁耸拔，见二道流碁次，使者遂拜道流曰：「贾相公使来。」开书大笑，遂作报书，一曰：「传语相公早归，何故如此贪着富贵？」使者赍书而返，贾公极喜，厚赏之。亦不知其故也。又尝令一健卒，入枯井中取文书，果得数轴，皆道书也，遂遣十余人写。才毕，有道士突入，呼贾公姓名叫骂曰：「争敢偷书！」贾公逊谢道士曰：「复持去。」郑州仆射陂东有一浮图，乃遣使赍牒牒州：于此浮图内取一白鸦。遂令掩之，果得，以笼送。亦不知何故。贾公谪仙，事甚众，此三篇尤明显者也。《逸史》（《广记》四五）。

6. []{#唐轶十七-贾耽-6}
唐贾耽好地理学。四方之使，乃是蕃虏来者，而与之坐，问其土地山川之所终始。凡三十年，所闻既备，因撰《海内华夷图》。以问其郡人，皆得其实，事无虚词。《卢氏杂说》（《广记》一九七）。

7. []{#唐轶十七-贾耽-7}
王右丞善琵琶，贾魏公善琴，皆妙绝一时。《南部新书》乙。

8. []{#唐轶十七-贾耽-8}
唐相贾躭著《百花谱》，以海棠为花中神仙。《海棠记》（《类说》七）。《花木录》（《事文类聚》后集三一）。

## 杜　佑

1. []{#唐轶十七-杜佑-1}
见桑道茂[7](#唐轶十六-桑道茂-7)。

2. []{#唐轶十七-杜佑-2}
杜佑自户部侍郎判度支，为卢杞所恶，出为苏刺。时佑母在，杞以忧阙授之。佑不行，换饶州。《南部新书》壬。

3. []{#唐轶十七-杜佑-3}
贞元初，度支使杜佑让钱谷之务，引李巽自代。先是度支以制用惜费，渐权百司之职，广署吏员，繁而难理。佑奏营缮归之将作，木炭归之司农，染练归之少府，纲条颇整，公议多之。《南部新书》巳。

4. []{#唐轶十七-杜佑-4}
杜太保宣简公，大历中有故人遗黄金百两。后三十年为淮南节度使，其子投公，取其黄金还，缄封如故。《大唐传载》。《唐语林》一。　案：据新旧《唐著·杜佑传》，杜佑谥安简，此作「宣简」，误。

5. []{#唐轶十七-杜佑-5}
唐杨茂卿客游扬州，与杜佑书，词多捭阖，以周公吐握之事为讽，佑讶之。时刘禹锡在坐，亦使召杨至，共饮。佑持茂卿书与禹锡曰：「请文人一为读之。」既毕，佑曰：「如何？」禹锡曰：「大凡布衣之士，皆须摆阖，以动尊贵之心。」佑曰：「休休，摆阖之事烂也。独不见王舍乎？摆阖陈少游，少游刎其头。今我与公饭吃，过犹不及也。」翌日，杨不辞而去。《刘宾客嘉话录》（《广记》二四四）。

6. []{#唐轶十七-杜佑-6}
刘禹锡言：司徒杜公佑视穆赞也，如故人子弟。佑见赞为台丞数弹劾，因事戒之曰：「仆有一言，为大郎久计，他日少树敌为佳。」穆深纳之，由是少霁其威也。《刘宾客嘉话录》（《广记》二三五）。《南部新书》辛。

7. []{#唐轶十七-杜佑-7}
杜司徒常言：「处世无立敌。」《唐语林》一。

8. []{#唐轶十七-杜佑-8}
高贞公致仕，制云：「以年致政，抑有前闻。近代寡廉，罕由斯道。」是时杜司徒年七十，无意请老。裴晋公为舍人，以此讥之。《国史补》中。《唐语林》一。《避暑录话》上。

9. []{#唐轶十七-杜佑-9}
见唐宪宗[15](#唐轶三-唐宪宗-15)。

10. []{#唐轶十七-杜佑-10}
大司徒杜公在维扬也，尝召宾幕闲语：「我致政之后，必买一小驷八九千者，饱食讫而跨之，著一粗布襕衫，入市看盘铃傀儡，足矣。」又曰：「郭令公位极之际，常虑祸及，此大臣之危事也。」司徒深旨，不在傀儡，盖自污耳。司徒公后致仕，果行前志。谏官上疏言「三公不合入市」。公曰：「吾计中矣。」计者，即自污耳。《刘宾客嘉话录》。

11. []{#唐轶十七-杜佑-11}
见崔膺[3](#唐轶十八-崔膺-3)。

12. []{#唐轶十七-杜佑-12}
大司徒杜公，见张相弘靖曰：「必为宰相。」贵人多知人也如此。《刘宾客嘉话录》（《广记》一七〇）。《唐语林》三。

13. []{#唐轶十七-杜佑-13}
杜岐公别墅建薝卜馆，室形亦六出，器用之属俱象之。按《本草》：栀子一名木丹，一名越桃，然正是西域薝卜。《清异录》下。

## 郑珣瑜

1. []{#唐轶十七-郑珣瑜-1}
郑珣瑜为河南尹，送迎中使皆有常处，人吏窥之，马足差跌不出三五步。议者以珣瑜为河南尹，可继张延赏，而重厚坚正，前后莫有及。《唐语林》四。《南部新书》癸。

2. []{#唐轶十七-郑珣瑜-2}
郑相珣瑜方上堂食，王叔文至，韦执谊遽起，延入阁内。珣瑜叹曰：「可以归矣！」遂命驾，不终食而出，自是罢相。《国史补》中。《唐语林》五。

3. []{#唐轶十七-郑珣瑜-3}
贞元二十一年三月，左仆射平章事贾耽以王叔文用事，称疾归第，郑珣瑜亦称疾不起。二相皆天下重望，相次归卧。诸宰臣方会食于中书，故事：丞相方食，百僚无敢通见者。王叔文召直省令报，直省惧，入白，韦执谊起迎，就其舍语。时杜佑、高郢、珣瑜皆停箸以待，报云：「王嗣使索饭，韦相公亦与之同食阁中矣。」佑、郢等心知不可，畏惧叔文、执谊，而不敢言。珣瑜独叹曰：「吾岂可复处此乎！」顾左右索马，径归不起。叔文亦无所顾忌焉。《唐会要》五一。

## 高　郢

1. []{#唐轶十七-高郢-1}
高郢夜课于丰亭，忽见一鼈在案上，视之，石也。郢异其事，取千题散置楮中，祷视令石鼈衔之以卜来事。既而石鼈举头，乃是《沙洲独鸟赋》。题出，果然，其年首选。《湘潭记》（《云仙杂记》四）。

2. []{#唐轶十七-高郢-2}
高贞公郢就府解后，时试官别出题目曰《沙洲独鸟赋》。郢援笔而成曰：「𫛣有飞鸟，在河之洲。一饮一啄，载沈载浮。赏心利涉之地，浴质至清之流。」其年首送。《唐摭言》二。

3. []{#唐轶十七-高郢-3}
高贞公郢为中书舍人九年，家无制草。或问曰：「前辈皆有制集，公独焚之，何也？」答曰：「王言不可存于私室。」《国史补》中。又《广记》四九七引。《唐语林》一。

4. []{#唐轶十七-高郢-4}
李怀光之反，高贞公陷于河中，与吕鸣岳、张延英谋诛之。事泄，二将遇害，怀光执之于庭，辞气不挠。又说怀光子璀，驻军四十七日。时李少保鄘，亦在险中。《国史补》上。

## 李　晟

1. []{#唐轶十七-李晟-1}
李西平晟之为将军也，尝谒桑道茂，云：「将军异日为京兆尹，慎少杀人。」西平曰：「武夫岂有京兆尹望乎？」后兴元收复，西平兼京兆，时道茂在俘囚中，当断之际，告西平曰：「公忘少杀人之言乎？」西平释之。《大唐传载》。又《广记》二二三引。

2. []{#唐轶十七-李晟-2}
李司徒尝于左广効职，久未迁超，闻桑道茂善相人，赍绢一匹，凌晨而往。时道茂倾信者甚众，造谒多不即见之，闻李公在门，亲自迎接，施设肴醴，情意甚专。既而问之，谓曰：「他日建立勋庸，贵盛无比。或事权在手，当以性命为托。」李公莫测其由，但慙唯而已。请回所贶缣，换李公所著汗衫子，仍请于襟上书名，云：「他日见此相忆。」及泚之叛，道茂陷在贼庭，既克复京师，从乱者悉皆就戮。李公受命斩决，道茂将就刑，请致分雪之词，遂以汗衫为请。李公奏以非罪，遂令原之。《剧谈录》上。又《广记》七六引。《逸史》（《类说》二七）。

3. []{#唐轶十七-李晟-3}
晟与张升云等围郑景济于清苑，自二月至四月。〔朱〕滔自统马步万五千人救清苑，四月二日，发馆陶砦，五月内到。晟出战不利，城中又出攻晟，晟败去。滔乘胜逐晟等，大破之。晟奔易州，染病，不复更出。《燕南记》（《通鉴考异》一八）。

4. []{#唐轶十七-李晟-4}
李令军逼神鹿仓，贼张光晟内应，晟乃得入，先斩光晟。又与骆元光争功，寘毒以待，元光方食而觉，走归营，不复更出。然晟功戢兵最大也。《国史补》上。

5. []{#唐轶十七-李晟-5}
见浑瑊[4](#唐轶十七-浑瑊-4)。

6. []{#唐轶十七-李晟-6}
德宗初复宫阙，所赐勋臣第宅妓乐，李令为首，浑侍中次之。《国史补》上。《唐语林》六。

7. []{#唐轶十七-李晟-7}
李、马二家，日出无音乐之声，则执金闻奏，俄顷必有中使来问：「大臣今日何不举乐？」《国史补》上。

8. []{#唐轶十七-李晟-8}
李令尝为制将，将军至西川，与张延赏有隙。及延赏大拜，二勋臣在朝，德宗令韩晋公和解之。每宴乐，则宰臣尽在，太常教坊音声皆至，恩赐酒馔，相望于路。《国史补》上。《唐语林》六。

9. []{#唐轶十七-李晟-9}
西平王始将禁军在蜀戍蛮，与张魏公不叶。及西平功高居相位，德宗欲追魏公者数四，虑西平不悦而罢。后上令韩晋公善说，然后竝处中书。一日因内宴，禁中出瑞锦一疋，令系两人一处，以示和解之意。《尚书故实》。

10. []{#唐轶十七-李晟-10}
见李泌[34](#唐轶十五-李泌-34)。

11. []{#唐轶十七-李晟-11}
崔吏部枢夫人，太尉西平王女也。西平生日，中堂大宴，方食，有小婢附崔氏妇耳语久之，崔氏妇颔之而去。有顷，复至，王问曰：「何事？」女对曰：「大家昨夜小不安适，使人往候。」王掷筯，怒曰：「我不幸有此女，大奇事！汝为人妇，岂有阿家体候不安，不检校汤药，而与父作生日？吾有此女，何用作生日为？」遽遣走檐子归，身亦续至崔氏家问疾，且拜谢教训子女不至。姻族闻之，无不愧叹。故李夫人妇德克备，治家整肃，贵贱皆不许时世妆梳。勋臣之家，特数西平礼法。《因话录》三。《唐语林》一。

12. []{#唐轶十七-李晟-12}
李愿司空兄弟九人，四有土地：愿为夏州、徐泗、凤翔、宣武、河中五节度，宪为江西观察、岭南节度，愬为唐邓、襄阳，徐泗，凤翔、泽潞、魏博六节度使，听为夏州、灵武、河东、郑滑、魏博、邠宁、凤翔七节度。一门登坛授钺，无比焉。《大唐传载》。《卓异记》。《唐语林》四。

## 马　燧

1. []{#唐轶十七-马燧-1}
马燧贫贱时，寓游北京，谒府主不见，而乃寄于园吏。吏曰：「莫欲谒护戎否？若谒，即须先言，当为其歧路耳。护戎讳数字而甚切，君当在意。若犯之，无逃其死也。然若幸惬之，则所益与诸人不同，慎勿暗投也。某乃护戎先乳母子，得以详悉，而辄赞君子焉。」燧信与疑半。明晨入谒护戎，果犯讳，庭叱而出。畏惧之色见园吏，吏曰：「是必忤护戎耳。」燧问计求脱，园吏曰：「君子戾我，而恓遑如是。然败则死，不得渎我也。」遂匿燧于粪车中，载出郭而逃。《博异志》。《广记》三五六引作《传异记》。

2. []{#唐轶十七-马燧-2}
燧与〔李〕抱真虽频破悦，闻李纳助军到，乃驻军候势，画必取之计，去悦军三十里下营，夜坐帐中，使心手人潜领悦兵及小将等五十余人立帐外。燧因矫与兵马衙官已下高语曰：「昨日所以频破田悦兵马者，盖偶然之事，本亦不料有此胜也。看悦兵虽败，其将健，皆能死战，亦天下之强敌矣。今更得李纳兵助，其势不小。我虽频利，利则有钝。他日田悦更战，大将必须审看便宜。如悦直进，不可当锋耳。」悦帐外兵将往往共闻燧语，良久曰：「昨日阵上获得田悦将健，所由领过。」既至，燧大骂曰：「田悦小贼，菽麦未分，敢肆猖狂，妄动兵马。你有何所解，与我相敌！汝皆不自由，被驱入陈，又何过也！今矜汝放去。」兵等大欢叫，拜谢而去，具燧前后言见悦。悦召大将喜而谓曰：「马燧放言惧我，对人骂我此可知矣，吾再战必捷也。」又恃李纳助军新到，乃引兵出洹水又陈。燧先伏兵要处，佯不胜，引退。悦使兵尽出逐燧，燧引至伏兵处，伏兵齐发，横截悦军两段，与抱真纵兵击之，大破悦军三万余人。《燕南记》（《通鉴考异》一八）。

3. []{#唐轶十七-马燧-3}
〔建中〕三年夏，诏〔李〕怀光率邠甲五千兼统诸军东征。六月，师及魏郛，战焉，陷燕人之众，师入贼营，收其宝货。马公燧曰：「我二年困此贼，彼旦至而夕破之，人其谓我何！」乃稍抽战卒以孤其势。田悦曰：「马太原妬功也，朔方军可袭矣。」乃使步卒七百人负刀而趋，乘我失度，挤之于河，死者数百人，皆精骑也。马公遽命平射三百人争桥，以出我军，故步军不败，军势大衄。诏唐朝臣自河南引军会之。《邠志》（《通鉴考异》一八）。

4. []{#唐轶十七-马燧-4}
〔建中三年〕六月，朱滔、〔王〕武俊、〔李〕怀光俱至。怀光即欲战，马燧、〔李〕抱真不得已，从之。七月六日，怀光等击滔，胜之，寻为王武俊所败。其夜，决河水，绝怀光等西归之路。明日，水深三尺余。马燧与朱滔有外族之亲，呼滔为表姪，使人说滔曰：「老夫不度气力，与李相公等昨日先陈。王大夫善战，海内所知也。司徒五郎与商议，放老夫等却归太原，诸节度亦各还本道，当为闻奏，河北地任五郎收取。」滔见武俊战胜，私心忌其胜己，乃谓武俊曰：「大夫二兄破怀光等，气已沮丧，马司徒既屈服如此，且放去，渐图未晚。」武俊曰：「岂有四五节度，兵逾十万，使打贼，始经一阵，被杀却五万人，将何面目归见天子！今穷蹙诈求退去，料不过到洺州界，必筑垒相待，悔难及也。」滔心明知其事，竟绝水，放燧等。既离魏府城下，退行三十里，遂连魏县河，列营相拒。滔虽慙谢，武俊终有恨意。又同进军魏桥河东南，去怀光营五里。《燕南记》（《通鉴考异》一八）。

5. []{#唐轶十七-马燧-5}
五节度讨魏州，王武俊来救，引水以围，官军樵采路绝。马司徒求于武俊曰：「若开路，当退军。」武俊曰：「我不会诸将讨贼，不利而退，何词以见天子？」遂令决水。官军退三十里，复下军营。《国史补》上。

6. []{#唐轶十七-马燧-6}
见唐德宗[14](#唐轶三-唐德宗-14)。

7. []{#唐轶十七-马燧-7}
司徒马燧讨李怀光，自太原引兵至宝鼎下营。因问其地名，答曰：「埋怀村。」乃大喜曰：「擒贼必矣。」至是果然。《国史补》上。又《广记》一六三引。《唐语林》四。

8. []{#唐轶十七-马燧-8}
李怀光使徐庭光以精卒六千守长春宫，马燧乃挺身至城下呼庭光，庭光则拜于城下。燧度庭光心已屈，乃谓曰：「我来自朝庭，可西面受命。」庭光复西拜。燧曰：「公等皆禄山已来首建大勋，四十余年功伐最高，奈何弃祖父之勋力，为族灭之计耶？从吾言，非止免罪，富贵可图也。」贼徒皆不对。燧曰：「尔以吾言不诚，今相去数步，尔当射我。」乃披襟示之。庭光感泣俯伏，军士亦泣，乃率其下出降。燧乃以数骑径入城，处之不疑，莫不畏伏。众大呼曰：「复得为王人矣。」浑瑊私谓参佐曰：「瑊为马公用兵，与仆不相远，但怪累败田悦，今覩其行师料敌，不及远矣。」燧勇力智彊，常先计后战。将战，亲自号令，士卒无不感动，战皆决死，未尝奔北。兵胜冠于一时。然力能擒田悦，而不能审蕃帅伪款，而保其必盟。平凉之会，为结赞所绐，关中摇动。此所谓才有余而心不至。《谭宾录》（《广记》一九〇）。

9. []{#唐轶十七-马燧-9}
见李晟[7](#唐轶十七-李晟-7)。

10. []{#唐轶十七-马燧-10}
马司徒孙始生，德宗命之曰「继祖」。退而笑曰：「此有二义。」意谓以索系祖也。《唐国史补》上。又《广记》二五〇引。《唐语林》一。

11. []{#唐轶十七-马燧-11}
马仆射既立勋业，颇自矜伐，常有陶侃之意，故呼田悦为钱龙，至今为义士非之。当时有揣其意者，乃先著谣于军中，曰：「斋钟动也，和尚不上堂。」月余，方异其服色谒之，言善相，马遽见，因请远左右。曰：「公相非人臣，然小有未通处，当得宝物直数千万者，可以通之。」马初不实之，客曰：「公岂不闻谣乎？正谓公也。斋钟动，时至也。和尚，公之名。不上堂，不自取也。」马听之始惑，即为具肪玉、纹犀及贝珠焉。客一去不复知之，马病剧，方悔之。《酉阳杂俎》前集一二。

12. []{#唐轶十七-马燧-12}
见郎士元[1](#唐轶十六-郎士元-1)。

13. []{#唐轶十七-马燧-13}
马侍中尝宝一玉精盌，夏蝇不近，盛水经月，不腐不耗。或目痛，含之立愈。尝匣于卧内，有小奴七八岁，偷弄坠破焉。时马出未归，左右惊惧。忽失小奴。马知之大怒，鞭左右数百，将杀小奴，三日寻之不获。有婢晨治地，见紫衣带垂于寝床下，视之，乃小奴蹶张其床而负焉。不食三日而力不衰，马睹之大骇，曰：「破吾盌乃细过也。」即令左右杀之。《酉阳杂俎》前集九。

## 马　畅

1. []{#唐轶十七-马畅-1}
马司徒之子畅，以第中大杏馈窦文场。文场以进。德宗未尝见，颇怪之，令使就第封杏树。畅惧，进宅，废为奉诚园，屋木尽拆入内也。《国史补》中。又《广记》四九六引。《桂苑丛谈·史遗》。《御览》九六八引作《唐史》。

## 浑　瑊

1. []{#唐轶十七-浑瑊-1}
浑瑊太师，年十一岁，随父释之防秋。朔方节度使张齐邱戏问曰：「将乳母来否？」其年立跳荡功。后二年，拔石堡城，收龙驹岛，皆有奇効。《国史补》上。又《广记》一七四引。《唐语林》四。

2. []{#唐轶十七-浑瑊-2}
浑咸宁少给事汾阳，未尝惮劳。汾阳在军中，咸宁席未下。夜中酒，溺器必温。汾阳问之，对曰：「向峡以请寝。」汾阳念之曰：「此可教也。」遂授以兵法。《画墁录》。

3. []{#唐轶十七-浑瑊-3}
汾阳王足掌有黑子，一日使浑咸宁洗足，咸宁捧玩久之。王曰：「何也？」对曰：「瑊也足亦有之。」王使跣而视之，哂曰：「不迨吾。」谓浑中寿也。《画墁录》。

4. []{#唐轶十七-浑瑊-4}
朱泚之乱，德宗皇帝车驾出幸奉天。是时沿边藩镇皆已举兵扈跸，泚自率凶渠直至城下。有西明寺僧陷在贼中，性甚机巧，教泚造攻城云梯，其高九十余尺，上施板屋楼橹，可以下瞰城中。浑中令、李司徒奏曰：「贼锋既盛，云梯又壮，若纵之，诚恐不能御。及其尚远，请以锐兵挫之。」遂率王师五千，列阵而出。于时束蕴居后，约战酣而燎，风势不便，火不能举。二公酹酒抗词，拜空而祝：「天道助顺，至圣感神。泚贼包藏祸心，窃弄凶器，敢以狂孽，来犯乘舆。今拥众胁君，将逼城垒，瑊等誓输忠节，志殄妖氛。若社稷再兴，威灵未泯，当使云梯就𦶟，逆党冰销！」于是词情慷慨，人百其勇。俄而风势遽回，鼓噪而进，火烈飙骇，烟埃涨天，梯烬卒奔，贼遂退衄。德宗皇帝御楼以观，中外咸称万岁。及克复京国，二公勋绩为首，宠锡茅土，铭镂钟鼎，匡扶社稷，终始一致。其后李司徒有子四人，皆分部节制，忠烈荣耀，于今蔼然。《剧谈录》上。又《广记》七六引。《唐语林》六。

5. []{#唐轶十七-浑瑊-5}
见马燧[8](#唐轶十七-马燧-8)。

6. []{#唐轶十七-浑瑊-6}
见李晟[6](#唐轶十七-李晟-6)。

7. []{#唐轶十七-浑瑊-7}
见唐德宗[11](#唐轶三-唐德宗-11)。

8. []{#唐轶十七-浑瑊-8}
予尝于浑氏见德宗所赐诏书、金钺。杂诏数命，其二奉天诏也，一曰：「今赐卿剑一口，上至天，下至泉，将军裁之。」一曰：「今赐卿笔一管，空名补牒一千纸。有立功将士，可随大小书给，不必中覆。如有急，令马希倩奏来。朕今与卿诀矣。」《画墁录》。

9. []{#唐轶十七-浑瑊-9}
德宗自复京阙，常恐生事，一郡一镇，有兵必姑息之。唯浑令公奏事，不过，辄私喜曰：「上必不疑我也。」《国史补》中。《唐语林》三。

## 窦文场

1. []{#唐轶十七-窦文场-1}
崔蘧为监察，巡囚至神策军，为吏所陷，张盖而入，讽军中索酒食，意欲结欢。窦文场怒奏，立敕就台，鞭于直厅而流血，自是巡囚不至禁军也。《国史补》下。又《广记》一八七引。

## 霍仙鸣

1. []{#唐轶十七-霍仙鸣-1}
霍仙鸣别墅在龙门，一室之中开七井，皆以雕镂木盘覆之。夏月坐其上，七井生凉，不知暑气。《云林异景志》（《云仙杂记》七）。

## 裴延龄

1. []{#唐轶十七-裴延龄-1}
唐裴延龄累转司农少卿，寻以本官权判度支。自揣不通食货之务，乃设钩距，召度支老吏与谋，以求恩顾。乃奏言：「天下出入钱物，新陈相因，而常不减六七千万贯。唯在一库，差殊散失，莫可知之。请于左藏库中分置，别建欠负耗賸等库，及季库月给，纳诸色钱物。」德宗从之。但贵欲张名目，以惑上听，其实钱物更无增加，唯虚费簿书人吏。又奏请：「令京兆府两税青苗钱，市草百万团，送苑中。」宰臣议，以为若市草百万团，则一方百姓自冬历夏搬运不了，又妨夺农务。其事得止。京西有污池卑湿处，芦苇丛生焉，不过数亩。延龄忽奏云：「厩马冬月合在槽枥秣饲，夏中即须有牧放处。臣近寻访得长安、咸阳两县界有陂地百顷，请以为内厩牧马之地，且去京城十数里。」德宗信之，言于宰臣，宰臣坚执云：「恐必无此。」及差官阅视，悉皆虚妄。延龄既慙且怒。又因对敭，德宗曰：「朕所居浴堂殿院，一栿以年多故致损坏，而未能换。」延龄曰：「宗庙事重，殿栿事轻。陛下自有本分钱物。」德宗惊曰：「本分钱何名也？」曰：「此是经义。愚儒常才，不足与言。陛下正合问臣，臣能知之。准《礼》经云：天下赋税，分为三分，一分充干豆，一分充宾客，一分充君之庖厨。干豆，供宗庙也。今陛下奉宗庙，虽至严至丰至厚，亦不能用一分财赋也。只如鸿胪礼宾，诸国番客，至于回纥马价，用一分钱物，尚有赢羡甚多。况陛下御膳宫厨，皆极简俭，所用外，以赐百官充俸料餐钱等，犹未能尽。据此而言，庖厨之用，其数尚少，皆陛下本分也。用修十殿，亦不合疑，何况一栿！」上曰：「经义如此，人未曾言。」颔之而已。后因计料造神龙寺，须用长七十尺松木，延龄奏云：「臣近于同州检得一谷，有数千株，皆长七八十尺。」德宗曰：「人云开元、天宝中，近处求觅五六丈木，尚未易得，皆须于岚、胜州采造，如今何为近处便有此木？」延龄对曰：「贤者、珍宝、异物，皆处处有之，但遇圣君即出。今此木生自关辅，盖为圣君，岂开元、天宝合得有也！」延龄既锐情于苛刻，剥下附上为功。奏对之际，皆恣骋诡怪虚妄。他人莫敢言者，延龄言之不疑，亦人之所未尝闻。上颇欲知外事，故特优遇之。《谭宾录》（《广记》二三九）。《唐会要》三〇。《南部新书》戊。

2. []{#唐轶十七-裴延龄-2}
裴延龄恃恩轻躁，班列惧之，唯顾少连不避延龄。尝画一雕，群鸟噪之，以献上。上知众怒如是，故益信之，而竟不大用。《国史补》上。《谭宾录》（《广记》二三九）。《唐语林》六。

3. []{#唐轶十七-裴延龄-3}
见赵憬[2](#唐轶十七-赵憬-2)。

4. []{#唐轶十七-裴延龄-4}
裴延龄尝怒李京兆充，云：「近日兼放髭须白，犹向人前作背面。」《大唐传载》。

5. []{#唐轶十七-裴延龄-5}
见杜黄裳[3](#唐轶十九-杜黄裳-3)。

6. []{#唐轶十七-裴延龄-6}
裴延龄缀缉裴骃所注《史记》之阙，自号小裴。《南部新书》乙。

## 韦渠牟

1. []{#唐轶十七-韦渠牟-1}
大历中，处士韦渠牟隐钟山，号「遗名子」，颜真卿题其所隐之堂曰「遗名先生三教会宗堂」。《金陵志》（《天中记》四〇）。

2. []{#唐轶十七-韦渠牟-2}
见李泌[28](#唐轶十五-李泌-28)。

3. []{#唐轶十七-韦渠牟-3}
见郑絪[1](#唐轶十九-郑絪-1)。

4. []{#唐轶十七-韦渠牟-4}
见李齐运[1](#唐轶十七-李齐运-1)。

## 李齐运

1. []{#唐轶十七-李齐运-1}
贞元末，太府卿韦渠牟、金吾李齐运、度支裴延龄、京兆尹嗣道王实，皆承恩宠事，荐人多得名位。时刘师老、穆寂皆应科目，渠牟主持穆寂，齐运主持师老。会齐运朝对，上嗟其羸弱，许其致政而归，师老失据。故无名子曰：「太府朝天升穆老，尚书倒地落刘师。」《刘宾客嘉话录》。又《广记》一八八引。《古今诗话》（《诗话总龟》前集三八、《唐诗纪事》四八）。

## 薛　邕

1. []{#唐轶十七-薛邕-1}
薛邕侍郎有宰相望。时有张山人善相，崔造相公方为兵部郎中，与前进士姜公辅同在薛侍郎坐中。薛问张山人曰：「坐中有宰相否？」心在己身多矣。张曰：「有。」薛曰：「几人？」曰：「有两人。」薛意其一人即己也，曰：「何人？」曰：「崔、姜二人必同时宰相。」薛讶忿之，默然不乐。既而崔郎中徐问张曰：「何以同时？」意谓姜公始前进士，我已正郎，势不相近也。曰：「命合如此，事须同时，仍郎中在姜之后。」后姜为京兆尹功曹，充翰林学士。时众知泾将姚令言入城的取朱泚，泚曾帅泾，得其军心，乃上疏令防虞之。疏入十日，德宗幸奉天，悔不纳姜言，遂于行在擢姜为给事中、平章事。崔后姜半年以夕郎拜相，果同时而崔在姜后。离虔州后第二改官拜官亦不差，而薛侍郎竟终于列曹。始知前辈不可忽后辈也。《刘宾客嘉话录》。又《广记》一五一引。

## 包　佶

1. []{#唐轶十七-包佶-1}
包佶自陈少游所困，遂命其子曰：「意欲数代不与陈氏为婚媾。」《国史补》上。

2. []{#唐轶十七-包佶-2}
见包谊[1](#唐轶十八-包谊-1)。

3. []{#唐轶十七-包佶-3}
岳州刺史李俊举进士，连不中第。贞元二年，有故人国子祭酒包佶者，通于主司，援成之。榜前一日，当以名闻执政。初五更，俊将候佶，里门未开。立马门侧。……既而俊诣佶，佶未冠，闻俊来怒，出曰：「吾与主司分深，一言状头可致。公何躁甚，频见问，吾其轻语者耶！」俊再拜，对曰：「俊恳于名者，受恩决此一朝。今当呈榜之晨，冒责奉谒。」佶唯唯，色犹不平。俊愈忧之，乃变服伺佶出随之。经皇城东北隅，逢春官怀其榜，将赴中书，佶揖问曰：「前言遂否？」春官曰：「诚知获罪，负荆不足以谢。然迫于大权，难副高命。」佶自以交分之深，意谓无阻，闻之怒曰：「季布所以名重天下者，能立然诺。今君移妄于某，盖以某官闲也。平生交契，今日绝矣！」不揖而行。春官遽追之曰：「迫于豪权，留之不得。窃恃深顾，外于形骸，见责如此，宁得罪于权右耳！请同寻榜，揩名填之。」祭酒开榜，见李公夷简，欲揩，春官急曰：「此人宰相处分，不可去。」指其下李温曰：「可矣。」遂揩去温字，注俊字。……然俊筮仕之后，追勘贬降，不绝于道。才得岳州刺史，未几而终。《续玄怪录》（《广记》三四一）。

## 李　巽

1. []{#唐轶十七-李巽-1}
见周愿[3](#唐轶十九-周愿-3)。

2. []{#唐轶十七-李巽-2}
见崔清[2](#唐轶十九-崔清-2)。

## 于　邵

1. []{#唐轶十七-于邵-1}
于邵性孝悌，内行修洁，老而弥笃。初，樊泽尝举贤良方正，一见于京师，曰：「将相之材也。」不五年，泽为节度使。崔元翰近五十，始举进士，邵异其文，擢首甲科，且曰：「不十年司诰命。」竟如其言。独孤绶举博学宏词，吏部考为第一；在中书，升甲科，人称允当。《谭宾录》（《广记》一七〇）。《唐书》（《广卓异记》八）。《南部新书》丙。

2. []{#唐轶十七-于邵-2}
见高锴[3](#唐轶二十二-高锴-3)。

## 崔元翰

1. []{#唐轶十七-崔元翰-1}
崔元翰为杨崖州所知，欲拜补阙，恳曰：「愿得进士。」由此独步场中。然亦不晓呈试，故先求题目为地。崔敖知之，旭日都堂始开，敖盛气白侍郎曰：「若试《白云起封中》赋，敖请退。」侍郎为其所中，愕然换其题，是岁二崔俱捷。《国史补》下。又《广记》一八〇引。《唐摭言》九。

2. []{#唐轶十七-崔元翰-2}
崔元翰晚年取应，咸为首捷：京兆解头、礼部状头、宏词勅头、制科三等勅头。《南部新书》丙。《唐诗纪事》三五。

3. []{#唐轶十七-崔元翰-3}
见于邵[1](#唐轶十七-于邵-1)。

## 吕　渭

1. []{#唐轶十七-吕渭-1}
见韩皋[1](#唐轶十七-韩皋-1)。

2. []{#唐轶十七-吕渭-2}
贞元十一年，吕渭第一榜，挠闷不能定去留，因以诗寄前主司曰：「独坐贡闱里，愁多芳草生。仙翁昨日事，应见此时情。」《唐摭言》八。《唐诗纪事》四七。参看刘太真2。

3. []{#唐轶十七-吕渭-3}
兴元元年，中书省有柳树，建中末枯，至是再荣，人谓之瑞柳。礼部侍郎吕渭试进士，以瑞柳为题，上闻而恶之。《唐会要》七六。《南部新书》甲。《唐诗纪事》四七。

4. []{#唐轶十七-吕渭-4}
见田良逸、蒋含弘[1](#唐轶二十-蒋含弘-1)。

## 刘太真

1. []{#唐轶十七-刘太真-1}
刘太真为陈少游行状，比之齐桓、晋文，物议嚣腾。后坐贡院任情，责及前事，乃贬信州刺史。《国史补》中。《唐语林》六。

2. []{#唐轶十七-刘太真-2}
贞元四年，刘太真侍郎入贡院，寄前主司萧听尚书诗曰：「独坐贡闱里，愁心芳草生。山公昨夜事，应见此时情。」《唐语林》四。参看吕渭2。

3. []{#唐轶十七-刘太真-3}
见包谊[1](#唐轶十八-包谊-1)、[2](#唐轶十八-包谊-2)。

## 李　纾

1. []{#唐轶十七-李纾-1}
见元载[8](#唐轶十六-元载-8)。

2. []{#唐轶十七-李纾-2}
见薛展[1](#唐轶十八-薛展-1)。

3. []{#唐轶十七-李纾-3}
李纾侍郎好谐戏，又服用华鲜。尝朝回，以同列入坊门，有负贩者呵不避。李骂云：「头钱价奴兵辄冲官长。」负者顾而言曰：「八钱价措大漫作威风。」纾乐采异语，使仆者诱之至家，为设酒馔，徐问八钱之义。负者答曰：「只是衣短七耳。」同列以为破的，纾甚惭。下人呼举不正，故云短也。《因话录》四。《唐语林》五。

4. []{#唐轶十七-李纾-4}
唐小说载李纾侍郎骂负贩者云「头钱价奴兵」，头钱，犹言一钱也。《老学庵笔记》一〇。

## 韦　伦

1. []{#唐轶十七-韦伦-1}
兼御史大夫韦伦奉使吐蕃，以御史苟曾为判官。行有日矣，或谓伦曰：「吐蕃讳狗，大夫将一苟判官，何以求好？」伦遽奏其事。今上令改「苟」为「荀」，而其人不易。及使还，曾遂姓荀，不归旧姓。《封氏闻见记》一〇。

2. []{#唐轶十七-韦伦-2}
韦伦为太子少保致仕，每朝朔望，群从甥姪候于下马桥，不减百人。《国史补》上。《唐书》（《广卓异记》九）。

## 韦夏卿

1. []{#唐轶十七-韦夏卿-1}
韦夏卿与弟正卿，大历中，同日登制科，皆曰：「今日盛事，全归二难之手。」《南部新书》甲。

2. []{#唐轶十七-韦夏卿-2}
韦献公夏卿不经方镇，唯止于东都留守，辟吏八人，而路公隋、皇甫崖州镈皆为宰相，张尚书贾、段给事平仲、衞大夫中行、李常侍翶、李谏议景俭、李湖南词皆至显官，亦名知人矣。《大唐传载》。《唐语林》三。

3. []{#唐轶十七-韦夏卿-3}
韦献公夏卿有知人之鉴，人不知也。因退朝，于街中逢再从弟执谊，从弟渠牟、丹，三人皆第二十四，并为郎官。簇马良久，献公曰：「今日逢三二十四郎，辄欲题目之。」语执谊曰：「汝必为宰相，善保其末耳。」语渠牟曰：「弟当别奉主上恩，而速贵为公卿。」语丹曰：「三人之中，弟最长远，而位极旄钺。」后竟如其言。《大唐传载》。又《广记》二二三引。《南部新书》丁。《唐语林》三。

## 薛之舆

1. []{#唐轶十七-薛之舆-1}
贞元十三年八月，以左谏议大夫薛之舆为国子司业。之舆少居于海岱之间，永泰中，淄青节度使李正己辟为从事。因奉使京师，之舆逗遛不归。正己召之再三，之舆报曰：「大夫既未入朝，之舆焉敢归使。」因逃匿于山险间十余年，建中后方复仕宦。上知之，故赏慰以为谏议大夫。奏：「谏官所上封章，事皆机密，每进一封，须门下、中书两省印署文牒。每有封奏，人且先知。请别铸谏院印，须免漏泄。」又累上言时事，上不说，故改官。无几，以疾免。《唐会要》五五。

## 贾隐林

1. []{#唐轶十七-贾隐林-1}
见唐德宗[12](#唐轶三-唐德宗-12)。

## 崔　枢

1. []{#唐轶十七-崔枢-1}
崔枢应进士，客居汴半岁，与海贾同止。其人得疾既笃，谓崔曰：「荷君见顾，不以外夷见忽。今疾势不起，番人重土殡，脱殁，君能终始之否？」崔许之。曰：「某有一珠，价万缗，得之能蹈火赴水，实至宝也。敢以奉君。」崔受之，曰：「吾一进士，巡州邑以自给，奈何忽蓄异宝？」伺无人，置于柩中，瘗于阡陌。后一年，崔游丐亳州，闻番人有自南来寻故夫，并勘珠所在，陈于公府，且言珠必崔秀才所有也，乃于亳来追捕。崔曰：「傥窀穸不为盗所发，珠必无他。」遂剖棺得其珠。沛帅王彦谟奇其节，欲命为幕，崔不肯。明年登第，竟主文柄，有清名。《唐语林》一。

2. []{#唐轶十七-崔枢-2}
见裴垍[3](#唐轶十九-裴垍-3)。

## 阳　城

1. []{#唐轶十七-阳城-1}
阳城，贞元中与三弟隐居陕州夏阳山中，相誓不婚。啜菽饮水，莞簟布衾，熙熙怡怡，同于一室。后遇岁荒，屏迹不与同里往来，惧于求也。或采桑榆之皮，屑以为粥。讲论诗书，未尝暂辍。有苍头曰都儿，与主协心。盖管宁之比也。里人敬以哀，馈食稍丰，则闭户不纳，散于饿禽。后里人窃令于中户致糠核十数杯，乃就地食焉。他日，山东诸侯闻其高义，发使寄五百缣，城固拒却。使者受命不令返，城乃标于屋隅，未尝启缄。无何，有节士郑俶者，迫于营举，投人不应，因途经其门，往谒之。俶戚容瘵貌，城留食旬时，问俶所之，及其瘠瘁之端，俶具以情告。城曰：「感足下之操，城有诸侯近贶物，无所用，辄助足下人子终身之道。」俶固让。城曰：「子苟非妄，又何让焉？」俶对曰：「君子既施不次之恩，某愿终志后为奴仆偿之。」遂去。俶东洛茔事罢，杖归城，以副前约。城曰：「子奚如是？苟无他系，同志为学可也，何必云役己以相依！」俶泣涕曰：「若然者，微躯何幸！」俶于记览苦不长，月余，城令讽《毛诗》，虽不辍寻读，及与之讨论，如水投石也。俶大慙。城曰：「子之学，与吾弟相昵不能舍，有以致是耶？今所止阜北，有高显茅斋，子可自翫习也。」俶甚喜，遽迁之。复经月余，城访之，与论国风，俶虽加功，竟不能往复一辞。城方出，未三二十步，俶缢于梁下，供饩童窥之，惊以告城。城恸哭若裂支体，乃命都儿将酒奠之，及作文亲致祭，自咎不敏：「我虽不杀俶，俶因我而死。」自脱衣，令仆夫负之，都儿行槚楚十五，仍服缌麻，厚瘗之。由是为绅之所推重。后居谏议大夫时，极谏裴延龄不合为国相，其言至恳，唐史书之。及出守江华郡，日炊米两斛，鱼羹一大鬵，自天使及草衣村野之夫，肆其食之。并置瓦瓯椫杓，有类中衢罇也。《干子》（《广记》一六七）。《南部新书》丁。

2. []{#唐轶十七-阳城-2}
唐德宗朝有阳城者，华阴人也。其弟域。兄弟雍睦，坐卧相随，皆不娶妻。朝廷以谏议大夫征起。性嗜酒，常枕以江石，每用质于酒家，有得三数斛者。料钱入室，即复赎之。《独异志》中。

3. []{#唐轶十七-阳城-3}
阳城居夏县，拜谏议大夫。郑钢居阌乡，拜拾遗。李周南居曲江，拜校书郎。时人以为转远转高，转近转卑。《国史补》上。又《广记》一八七引。《唐语林》四。　案：《朝野佥载》二亦载此条，当为后人误入。

4. []{#唐轶十七-阳城-4}
贞元二年六月，以秘书郎阳城为谏议大夫，仍遣长安县尉杨宁赍束帛诣夏县所居致礼。城遂以褐衣赴京师，且诣阙上表陈让。上使中官赍章服衣之而召见，赐帛五十疋。其后陆贽、李充等以谗毁受谴，朝廷震惧，上怒未解，势不可测，满朝无敢言者。城闻而起曰：「吾谏官也，不可令天子杀无罪人。」即率拾遗王仲舒等数人守延英门上疏，论延龄奸佞，贽等无罪。上大怒，召宰臣入语，将加城等罪，良久乃解，令宰相谕遣之。于是金吾将军张万福，武将不识文字，亦知感激，端笏诣城与诸谏官等，泣而且拜曰：「今日始知圣朝有直臣。」时议以为延龄朝夕为宰相，城独谓同列曰：「延龄倘入相，吾唯抱白麻恸哭。」后竟坐延龄事，改为国子司业。《唐会要》五五。

5. []{#唐轶十七-阳城-5}
阳城为谏议大夫，德宗欲用裴延龄为相。城曰：「白麻若出，吾必裂之而死。」德宗闻之以为难，竟寝之。《国史补》上。《唐语林》三。

6. []{#唐轶十七-阳城-6}
国子监诸馆生，洿杂无良，阳城为司业，以道德训喻，有遗亲三年者勉之归觐，由是生徒稍变。《国史补》中。《唐语林》三。

7. []{#唐轶十七-阳城-7}
阳道州城之为朝士也，家苦贫，常以木枕布衾质钱数万，人争取之。《大唐传载》。又《广记》一六五引。《唐语林》四。

8. []{#唐轶十七-阳城-8}
阳道州城未尝有所蓄积，惟所服用不可阙者。客称其物可佳可爱，公輙喜，举而授之。有陈苌者，候其始请月俸，常往称其钱帛之美，月有获焉。《大唐传载》。又《广记》一六五引。《南部新书》丙。《唐语林》三。

9. []{#唐轶十七-阳城-9}
阳城出道州，太学生二百七十人诣阙乞留，疏不得上。《南部新书》丁。

## 萧　昕

1. []{#唐轶十七-萧昕-1}
贞元二年，牛锡庶、谢登，萧少保下及第。先是昕宝应二年一榜之后，尔来二纪矣，国之耆老，殆非俊造驰骛之所。二子久屈场籍，其年计偕来，主文颇以耕凿为急，无何并驰人事，因回避朝客，误入昕第。昕岸帻倚杖，谓二子来谒，命左右延接。二子初未知谁也，潜访于阍吏，吏曰：「萧尚书也。」因各以常行一轴而贽，大蒙称赏。昕以久无后进及门，见之甚善，因留连竟日。俄有一仆附耳，昕盼二子冁然。既而上列继至，二子隐于屏后。或曰：「二十四年载主文柄，国朝盛事，所未曾有。」二子闻之，亦不意是昕。犹虑数刻淹留，失之善地。朝士既去，二子辞，昕面告之，复许以高第。竟如所诺。《唐摭言》八。

2. []{#唐轶十七-萧昕-2}
见牛锡庶[1](#唐轶十八-牛锡庶-1)。

## 杨　凭

1. []{#唐轶十七-杨凭-1}
杨京兆凭兄弟三人皆能文，学甚攻苦。或同赋一篇，共坐庭石，霜积襟袖，课成乃已。《大唐传载》。又《广记》一九八引。《唐语林》二。

2. []{#唐轶十七-杨凭-2}
见李宗闵[6](#唐轶二十一-李宗闵-6)。

3. []{#唐轶十七-杨凭-3}
见田良逸、蒋含弘[1](#唐轶二十-蒋含弘-1)。

## 穆　宁

1. []{#唐轶十七-穆宁-1}
穆宁，不知何许人，颜真卿奏为河北道支使。宁以长子属母弟曰：「唯尔所适。苟不乏嗣，吾无累矣。」因往平原，谓真卿曰：「先人有嗣矣。古所谓死有轻于鸿毛者，宁是也。愿毕佐公，以定危难。」其后宁计或不行。真卿弃平原，夜渡河。《谈宾录》（《广记》一六七）。

2. []{#唐轶十七-穆宁-2}
贞元初，穆宁为和州刺史，其子故宛陵尚书及给事已下，尚未分官，列侍宁前。时穆氏家法切峻，宁命诸子直馔，愁不如意，则杖之。诸子将至直日，必探求珍异，罗于鼎俎之前，竞新其味，计无不为，然而未尝免笞叱之过者。一日，给事直馔鼎前，有态白及鹿修，忽曰：「白肥而修瘠，相滋其宜乎？」遂同试，曰：「甚异常品。」即以白裹修，改之而进。宁果再饱。宛陵与诸季望给事，盛形羡色，曰：「非唯免笞，兼当受赏。」给事颇亦自得。宁饭讫，戒使令曰：「谁直？可与杖俱来。」于是罸如常数。给事将拜杖，遽命前，曰：「有此味，奚进之晚耶？」于是闻者笑而传之。《资暇集》下。《唐语林》六。　案：给事，指穆质。

## 穆赞　穆质　穆员　穆赏

1. []{#唐轶十七-穆赞-1} []{#唐轶十七-穆质-1} []{#唐轶十七-穆员-1} []{#唐轶十七-穆赏-1}
贞元中，杨氏、穆氏兄弟人物气概不相上下。或言：「杨氏兄弟，宾客皆同；穆氏兄弟，宾客各殊。」以此为优劣。《国史补》中。又《广记》一七〇引。《唐语林》三。

2. []{#唐轶十七-穆赞-2} []{#唐轶十七-穆质-2} []{#唐轶十七-穆员-2} []{#唐轶十七-穆赏-2}
穆氏兄弟四人：赞、质、员、赏。时人谓：赞俗而有格，为酪；质美而多入，为酥；员为醍醐，言粹而少用；赏为乳腐，言最凡固也。《国史补》中。又《广记》一七〇引。《续世说》四。《唐语林》三。

3. []{#唐轶十七-穆赞-3} []{#唐轶十七-穆质-3} []{#唐轶十七-穆员-3} []{#唐轶十七-穆赏-3}
见杜佑[6](#唐轶十七-杜佑-6)。

4. []{#唐轶十七-穆赞-4} []{#唐轶十七-穆质-4} []{#唐轶十七-穆员-4} []{#唐轶十七-穆赏-4}
见穆宁[2](#唐轶十七-穆宁-2)。

5. []{#唐轶十七-穆赞-5} []{#唐轶十七-穆质-5} []{#唐轶十七-穆员-5} []{#唐轶十七-穆赏-5}
穆质初应举，试毕，与杨凭数人会。穆策云：「防贤甚于防奸。」杨曰：「公不得矣。今天子方礼贤，岂有防贤甚于防奸？」穆曰：「果如此是矣。」遂出谒鲜于弁，弁待穆甚厚。食未竟，仆报云：「尊师来。」弁奔走具靴笏，遂命彻食。及至，一眇道士尔。质怒弁相待之薄，且来者是眇道士，不为礼，安坐如故。良久，道士谓质曰：「岂非供奉官耶？」曰：「非也。」又问：「莫曾上封事进书策求名否？」质曰：「见应制，已过试。」道士曰：「面色大喜，兼合官在清近。是月十五日午后，当知之矣。策是第三等，官是左补阙，故先奉白。」质辞去。至十五日，方过午，闻扣门声即甚厉，遣人应问，曰：「五郎拜左补阙。」当时不先唱第三等便兼官，一时拜耳，故有此报。后鲜于弁诣质，质怒前不为毕馔，不与见。弁复来，质见之，乃曰：「前者贾笼也，言事如神，不得不往谒之。」质遂与弁俱往。笼谓质曰：「后三月至九月，勿食羊肉，当得兵部员外郎、知制诰。」德宗尝赏质曰：「每爱卿对敭，言事多有行者。」质已贮不次之望，意甚薄知制诰。仍私谓人曰：「人生自有，岂有不吃羊肉便得知制诰？此诚道士妖言也。」遂依前食羊。至四月，给事赵憬忽召质云：「同寻一异人。」及到，即前眇道士也。赵致敬如弟子礼，致谢而坐。道士谓质曰：「前者勿令食羊肉，至九月得制诰，何不相取信？今否矣。」「莫更有灾否？」曰：「有厄。」质曰：「莫至不全乎？」曰：「初意过于不全，缘识圣上，得免死矣。」质曰：「何计可免？」曰：「今无计矣。」质又问：「若迁贬，几时得归？」曰：「少是十五年。补阙却回，贫道不见。」执手而别，遂不复言。无何，宰相李泌奏：「穆质、卢景亮于大会中，皆自言频有章奏谏。国有善，即言自己出；有恶事，即言苦谏，上不纳。此足以惑众，合以大不敬论，请付京兆府决杀。」德宗曰：「景亮不知，穆质曾识，不用如此。」又进决六十，流崖州。上御笔书令与一官，遂远贬。后至十五年，宪宗方征入。贾笼即贾直言之父也。《异闻集》（《广记》七九）。

6. []{#唐轶十七-穆赞-6} []{#唐轶十七-穆质-6} []{#唐轶十七-穆员-6} []{#唐轶十七-穆赏-6}
见韩滉[9](#唐轶十七-韩滉-9)。

7. []{#唐轶十七-穆赞-7} []{#唐轶十七-穆质-7} []{#唐轶十七-穆员-7} []{#唐轶十七-穆赏-7}
见彦范[1](#唐轶十六-彦范-1)。

## 窦　常

1. []{#唐轶十七-窦常-1}
侍郎潘炎进士牓有六异：朱遂为朱滔太子，王表为李纳女壻，彼军呼为驸马，赵博宣为易、定押衙，袁同直入番为阿师，窦常二十年称前进士，奚某亦有事，时谓之六差。窦常新及第，薛某给事宅中逢桑道茂，给事曰：「窦秀才新及第，早晚得官？」桑生曰：「二十年后方得官。」一坐皆哂，不信。然果耳五度奏官，皆敕不下，即摄职数四，其如命何！《刘宾客嘉话录》（《广记》一七九）。《唐诗纪事》三一、三二。

2. []{#唐轶十七-窦常-2}
见刘禹锡[5](#唐轶二十-刘禹锡-5)。

## 窦　群

1. []{#唐轶十七-窦群-1}
见袁德师[2](#唐轶十九-袁德师-2)。

2. []{#唐轶十七-窦群-2}
贞元六年，窦群入拜侍御史，有人诬告故尚父子仪嬖人张氏宅中有宝玉者，张氏兄弟又与尚父家子孙相告诉，诏促其狱。群上奏言：「张氏以子仪在时分财，子弟不合争夺。然张氏宅与亲仁宅，皆子仪家事，子仪素有大勋，伏望陛下特赦而勿问，使私自退省。」上从之。时人称其知大体也。《唐会要》六〇。

## 张　蒙

1. []{#唐轶十七-张蒙-1}
贞元初，中书舍人五员俱缺，在省唯高参一人，未几亦以病免。唯库部郎中张蒙独知制诰。宰相张延赏、李泌累以才可者上闻，皆不许。其月，蒙以姊丧给假，或须草诏，宰相命他官为之，中书省按牍不行者十余日。《唐会要》五五。《南部新书》壬。

## 令狐峘

1. []{#唐轶十七-令狐峘-1}
大历十四年改元建中，礼部侍郎令狐峘下二十二人及第。时执政间有怒荐托不得，势拟倾覆。峘惶恐甚，因进其私书。上谓峘无良，放榜日窜逐，并不得与生徒相面。后十年，门人田敦为明州刺史，峘量移本州别驾，敦始陈谢恩之礼。《唐摭言》一四。又《广记》一七九引。

## 田　敦

1. []{#唐轶十七-田敦-1}
见令狐峘[1](#唐轶十七-令狐峘-1)。

2. []{#唐轶十七-田敦-2}
贞元十五年，以谏议田敦为兵部郎中。上将用敦为兵部侍郎，疑其年少，故有此拜。《南部新书》丁。

## 张　荐

1. []{#唐轶十七-张荐-1}
张秘书荐自筮仕至秘书监，常带使职。三入蕃，竟殁于赤岭外。《大唐传载》。又《广记》四九七引。

## 奚　陟

1. []{#唐轶十七-奚陟-1}
奚侍郎陟，少年未从官，梦与朝客二十余人就一厅中吃茶。时方甚热，陟东行首坐，茶起西，自南而去，二盌行，不可得至。奚公渴甚，不堪其忍。俄有一吏走入，肥大，抱簿书近千余纸，以案致笔砚，请押。陟方热又渴，兼恶其肥，忿之，乘高推其案曰：「且将去。」浓墨满砚，正中文书之上，并吏人之面手足衣服，无不沾污。乃惊觉。夜索纸笔细录，藏于巾笥。后十五年，为吏部侍郎。时人方渐以茶为上味，日事修洁。陟性素奢，先为茶品一副，余公卿家未之有也。风炉越瓯，盌托角匕，甚佳妙。时已热，飡罢，因请同舍外郎就厅茶会。陟为主人，东面首坐，坐者二十余人。两瓯缓行，盛又至少。揖客自西面始，杂以笑语，其茶益迟。陟先有痟疾，加之热乏，茶不可得，燥闷颇极。逡巡，有一吏肥黑，抱大文簿兼笔砚，满面沥汗，遣押。陟恶忿不能堪，乃于阶上推曰：「且将去。」并案皆倒，正中令史面，及簿书尽污。坐客大笑。陟方悟昔年之梦，语于同省。明日，取所记事验之，更无毫分之差焉。《逸史》（《广记》二七七）。

## 熊执易

1. []{#唐轶十七-熊执易-1}
熊执易应举，道中秋雨泥潦，逆旅有人同宿，而屡叹息者。问之，乃尧山令樊泽，将赴制举，驴劣不能进。执易乃辍所乘马，并囊中缣帛，悉与泽，以遂其往。诘朝，执易乃东归。《国史补》上。《唐摭言》四。又《广记》一六八引。

2. []{#唐轶十七-熊执易-2}
熊执易通于《易》理，会建中四年，试《易简知险阻论》，执易端坐剖析，倾动场中，乃一举而捷。《国史补》下。又《广记》一七九引。《唐语林》二。

3. []{#唐轶十七-熊执易-3}
唐熊执易通九经。当时设科取士，题目甚多，执易俱中等甲。章武皇帝诏就殿试以二论：一《简易而知险阻》，一《五运相承是非》，限三千字成。执易前论书三千字；《五运相承论》，于卷首题云：「此非臣末学所知。五运相承，出于迁《史》，非经典明文。又唐方承土运，故不对。」朝廷赏其才，授西川节推，居武元衡幕下。执易于九经著《化统》五百卷。《该闻录》（《类说》一九）。

4. []{#唐轶十七-熊执易-4}
熊执易为补阙，上疏极谏，窃示僚友归登。登惨然曰：「愿寄一名。雷霆之怒，恐足下不足以独当也。」《国史补》中。

5. []{#唐轶十七-熊执易-5}
熊执易类九经之义，为《化统》五百卷，四十年乃就，未及上献，卒于西川。武相元衡欲写进，其妻薛氏虑坠失，至今藏于家。《国史补》上。

## 萧　存

1. []{#唐轶十七-萧存-1}
见萧颖士[14](#唐轶十四-萧颖士-14)。

## 李直方

1. []{#唐轶十七-李直方-1}
李直方尝第果实名如贡士之目者，以绿李为首，楞梨为副，樱桃为三，甘子为四，蒲桃为五。或荐荔枝，曰：「寄举之首。」又问：「栗如之何？」曰：「取其实事，不出八九。」始范晔以诸香品时辈，后侯朱虚撰《百官本草》，皆此类也。其升降义趣，直方多则而效之。《国史补》下。《唐语林》一。《侯鲭录》一。

2. []{#唐轶十七-李直方-2}
见房次卿[1](#唐轶十八-房次卿-1)。

## 骆　浚

1. []{#唐轶十七-骆浚-1}
骆浚者，度支司书手也。尝健羡一杂事典，题诗一绝于柏树曰：「干耸一条青玉直，叶铺千叠绿云低。争如燕雀偏巢此，却是鹓鸾不得栖。」会度支使巡诸司，见此题，问左右，云：「浚所为也。」召与语，可厅。曰：「钱谷粗晓，词气不卑，言语古壮，人品亦佳。」翌日，以语巡官李吉甫，遂擢为度支巡官。浚请兼巡覆官。自以微贱，不敢厕士大夫之列。月余，九门内勾出数十万贯；数月，关右、蒲、潼、京西、京北、三辅勾四百万，佐大门，却河阴斗门。曹、汴、宿、宋，无水潦之患。后典名郡，有令名。于春明门外筑台榭，食客皆名人。卢申州题诗云：「地甃如拳石，溪横似叶舟。」即骆氏池馆也。《唐语林》三。

## 陈　谏

1. []{#唐轶十七-陈谏-1}
陈谏者，市人，强记。忽遇染人岁籍所染绫帛寻丈尺寸，为簿合围，谏泛览悉记之。州县籍帐，凡所一阅，终身不忘。《国史补》中。《唐语林》（《白孔六帖》八四）。

## 史　牟

1. []{#唐轶十七-史牟-1}
史牟榷盐于解县，初变榷法，以中朝廷。有外甥十余岁，从牟捡畦，拾盐一颗以归。牟知，立杖杀之。其姊哭而出救，已不及矣。《国史补》中。又《广记》二六九引。

2. []{#唐轶十七-史牟-2}
贞元中，郎中史牟为榷盐使。有表生二人自鄜来谒，其母仍使子赍一青盐枕以奉牟，牟封枕付库，杖杀二表生。《唐语林》六。

## 潘炎　潘孟阳

1. []{#唐轶十七-潘炎-1} []{#唐轶十七-潘孟阳-1}
见常衮[3](#唐轶十六-常衮-3)。

2. []{#唐轶十七-潘炎-2} []{#唐轶十七-潘孟阳-2}
见窦常[1](#唐轶十七-窦常-1)。

3. []{#唐轶十七-潘炎-3} []{#唐轶十七-潘孟阳-3}
潘炎侍郎，德宗时为翰林学士，恩渥极异。其妻刘氏，晏相之女也。京尹某有故，伺候累日不得见，乃遗阍者三百缣。夫人知之，谓潘曰：「岂有人臣，京尹愿一见，遗奴三百疋缣帛？其危可知也。」遽劝潘公避位。《幽闲鼓吹》。又《广记》二七一引。《南部新书》戊。《续世说》八。《唐语林》三。

4. []{#唐轶十七-潘炎-4} []{#唐轶十七-潘孟阳-4}
子孟阳初为户部侍郎，夫人忧惕，谓曰：「以尔人材而在丞郎之位，吾惧祸之必至也。」户部解喻再三，乃曰：「不然，试会尔同列，吾观之。」因遍招深熟者，客至，夫人垂帘视之。既罢会，喜曰：「皆尔之俦也，不足忧矣。末座惨绿少年何人也？」答曰：「补阙杜黄裳。」夫人曰：「此人全别，必是有名卿相。」《幽闲鼓吹》。又《广记》二七一引。《南部新书》己。《续世说》八。《唐语林》三。

## 李　汶

1. []{#唐轶十七-李汶-1}
李汶为商州刺史，渭南尉张宏毅过商州，汶意谓必来干我，以请馈□。须臾，吏报宏毅发去矣。汶曰：「未尝有也。」及拜御史中丞，首请为监察御史，于是宏毅有时望。《国史补》上。

## 徐弘毅

1. []{#唐轶十七-徐弘毅-1}
高平徐弘毅为〔知〕弹侍御史，创一知班官，令自宣政门检朝官之失仪者，到台司举而罚焉。有公卿大僚令问之曰：「未到班行之中，何必拾人细事？」弘毅报之曰：「为我谢公卿，所以然者，以恶其无礼于其君。」《大唐传载》。《唐语林》三。

## 吴通微　吴通玄

1. []{#唐轶十七-吴通微-1} []{#唐轶十七-吴通玄-1}
吴通微，弟通玄，贞元中同时为翰林学士。承德宗顾遇，唱和歌诗，批答表疏，移院金銮坡下，有逾月不出。时词臣之盛，近无其比。《唐书》（《广卓异记》一三）。

2. []{#唐轶十七-吴通微-2} []{#唐轶十七-吴通玄-2}
中土人尚札翰，多为院体者。贞元年中，翰林学士吴通微，常攻行草，然体近吏。故院中胥吏多所倣傚，其书大行于世，故遗法迄今不泯，其鄙拙则又甚矣。《南部新书》己。

## 柳　登

1. []{#唐轶十七-柳登-1}
柳芳为郎中，子登疾重。时名医张方福初除泗州，与芳故旧，芳贺之，且言子病，唯恃故人一顾也。张诘旦候芳，芳遽引视登。遥见登顶曰：「有此顶骨，何忧也。」因按脉五息，复曰：「不错，寿且逾八十。」乃留方数十字，谓登曰：「不服此亦得。」登后为庶子，年至九十而卒。《酉阳杂俎》前集七。又《广记》二一九引。　案：张方福，《广记》作张万福。

## 柳　冕

1. []{#唐轶十七-柳冕-1}
柳冕应举多忌讳，谓「安乐」为「安康」，以避「落」字也。忽闻榜出，遣仆视之，须臾仆还，曰：「秀才康了也。」《遯斋闲览》（《类说》四七）。

## 归　登

1. []{#唐轶十七-归登-1}
归登尚书每浴，皆屏左右，自于浴斛中坐移时。或有窥者，见一巨龟吹水也。性甚鄙啬。尝烂一羊脾，旋割旋噉，封其残者。一旦内子于封处割食，八座不见元封，大怒其内，由是没身不食肉。斯亦愈于和峤之流也。《北梦琐言》五。又《广记》一六五引。

2. []{#唐轶十七-归登-2}
见熊执易[4](#唐轶十七-熊执易-4)。

## 姚　况

1. []{#唐轶十七-姚况-1}
建中末，姚况有功于国，为太子中舍人。旱蝗之岁，以俸薄不自给而以馁终。哀哉！《南部新书》甲。

## 张万福

1. []{#唐轶十七-张万福-1}
张万福以父祖力儒不达，因焚书，从军辽东有功，累官至右散骑常侍致仕。万福为人慷慨，嫉险佞，虽妻子未尝敢辄干。尝径造延英门，贺谏官阳城雪陆贽冤，时人称之。仕宦七十年，未尝病一日。虽不识字，为九郡，皆有惠爱。《唐语林》三。

2. []{#唐轶十七-张万福-2}
见阳城[4](#唐轶十七-阳城-4)。

## 韩　滉

1. []{#唐轶十七-韩滉-1}
韩滉判度支，秋霖弥月，坏人庐舍，盐池为潦水所入，其味多苦。滉虑盐户乞减税，乃诈奏雨不坏池，池生瑞草。上疑之，遣谏议大夫蒋镇驰驲验之。镇与滉仍同上表贺，请宣付史馆，置神祠，锡嘉号。《续世说》一二。

2. []{#唐轶十七-韩滉-2}
韩晋公滉闻奉天之难，以夹练囊缄盛茶末，遣健步以进御。至发军食，常自负米一石登舟，大将已下皆运，一日之中，积载数万斛。后大修石头五城，召补迎驾子弟，亦招物议也。《国史补》上。《唐语林》六。

3. []{#唐轶十七-韩滉-3}
韩滉欲献绫罗于奉天，何士干请行，滉曰：「便过江。」士干归别，则薪米储峙，罗门庭矣。登舟则资装财物，皆手笔疏记。《吹剑录》。

4. []{#唐轶十七-韩滉-4}
韩晋公镇浙西地，痛行捶挞，人皆股栗。时德宗幸梁洋，众心遽惑，公控领十五部人不动摇，而徧惩里胥。或有诘者，云：「里胥闻盖或问其故而云，答之之语也。擒贼不获，惧死而逃，哨聚其类，曰：『我辈进退皆死，何如死中求生乎？』乃挠村劫县，浸蔓滋多。且里胥者，皆乡县豪吏，族系相依。杖煞一番老而狡黠者，其后补署，悉用年少，惜身保家，不敢为恶矣。今上在外，不欲更有小寇以挠上心。」其旨如此。其里胥不杖死者，必恐为乱，乃置浙东营吏，俾掌军籍，衣以紫服，皆乐为之。潜除酋豪，人不觉也。又痛断屠牛者，皆暴尸连日。谓人曰：「草贼非屠牛酾酒，不成结构之计。深其罪，所以绝其谋耳。」当此际，贼皆失图。《唐语林》一。

5. []{#唐轶十七-韩滉-5}
浙西韩相公滉，断法师云晏等五人聚集赌钱，因有喧诤，云：「正法何曾执具，空门不积余财。白日既能赌博，通宵必醉罇罍。强说天堂难到，又言地狱长开。并付江神收管，波中便是泉台。」《云溪友议》下。

6. []{#唐轶十七-韩滉-6}
韩晋公节制三吴，多历年所。取宾佐僚属，随其所长，无不得人。尝有故旧子弟投之，与语，更无能解。召之与䜩而观之，毕席端坐，不旁视，不与比坐交言。数日，署以随军，令监库门，使人视之，每早入，惟端坐至夕。警察吏卒之徒，无敢滥出入者，竟获其力。《因话录》五。《唐语林》四。《语林》一五。

7. []{#唐轶十七-韩滉-7}
韩晋公滉镇浙西，威令大行。时陈少游为淮南节度，理民有冤不得伸者，往诣晋公，必据而平之。浙右进钱，船渡江为惊涛所溺，篙工募人漉出不得，众以钱填其数。滉自至津部视之，乃责江神，因指其钱曰：「此钱干，非水中得之者。」问吏，吏具实对。复投词垢责，俄然二缗浮出波上，遂以取之。《独异志》上。

8. []{#唐轶十七-韩滉-8}
相传云，韩晋公滉在润州，夜与从事登万岁楼，方酣，置杯不悦，语左右曰：「汝听妇人哭乎？当近何所？」对在某街。诘朝，命吏捕哭者讯之，信宿狱不具。吏惧罪，守于尸侧。忽有大青蝇集其首，因发髻验之，果妇私于邻，醉其夫而钉杀之。吏以为神，吏问晋公，晋公云：「吾察其哭声疾而不悼，若强而惧者。王充《论衡》云：郑子产晨出，闻妇人之哭，拊仆之手而听。有间，使吏执而问之，即手杀其夫者也。异日，其仆问曰：『夫子何以知之？』子产曰：『凡人于其所亲爱，知病而忧，临死而惧，已死而哀。今哭已死而惧，知其奸也。』」《酉阳杂俎》续集四。又《广记》一七二引。《疑狱集》三。《折狱龟鉴》五。

9. []{#唐轶十七-韩滉-9}
唐韩晋公滉镇润州，以京师米贵，进一百万石，且请敕陆路观察节度使发遣。时宰相以为盐铁使进奉，不合更烦累沿路州县。帝又难违滉请，遂下两省议。左补阙穆质曰：「盐铁使自有官使勾当进奉，不合更烦累沿路州县。为节度使乱打杀二十万人犹得，何惜差一进奉官！」坐中人密闻，滉遂令军吏李栖华就谏院诘穆公，滉云：「不曾相负，何得如此？即到京与公廷辩。」遂离镇，过汴州，挟刘玄佐俱行，势倾中外。穆惧不自得，潜衣白衫，诣兴赵王生卜，与之束素。王谢曰：「劳致重币，为公夜蓍占之。」穆乃留韩年命并自留年命。明日，令妹夫裴往请卦。王谓裴曰：「此中一人，年命大盛，其间威势盛于王者，是谁？其次一命，与前相刻太甚，颇有相危害意，然前人必不见明年三月。卦今已是十一月，纵相害，事亦不成。」韩十一月入京，穆曰：「韩爪距如此，犯著即碎，如何过得数月？」又质王生，终云不畏。韩至京，威势愈盛，日以橘木棒杀人。判桉郎官每候见皆奔走。公卿欲谒，逡巡莫敢进。穆愈惧，乃历谒韩诸子臯、群等求解，皆莫敢为出言者。时滉命三省官集中书视事，人皆谓与廷辩，或劝穆称疾，穆怀惧不决。及众官毕至，乃曰：「前日除张严常州刺史，昨日又除常州刺史，缘张严曾犯赃，所以除替。恐公等不谕，告公等知。」诸人皆贺穆，非是廷辩。无何穆有事见混，未及通，闻合中有大声曰：「穆质争敢如此！」赞者不觉走出，以告质，质惧。明日，度支员外齐抗五更走马谓质曰：「公以左降邵州邵阳尉，公好去。」无言握手留赠，促骑而去。质又令裴问王生，生曰：「韩命禄已绝，不过后日。明日且有国故，可万全无失矣。」至日晚，内宣出，王薨辍朝。明日制书不下。后日韩入班倒，床舁出，遂卒。时朝廷中有恶韩而好穆者，遂不放穆敕下，并以邵阳书与穆。《异闻集》（《广记》七九）。

10. []{#唐轶十七-韩滉-10}
见顾况[2](#唐轶十八-顾况-2)。

11. []{#唐轶十七-韩滉-11}
见丘为[1](#唐轶十三-丘为-1)。

12. []{#唐轶十七-韩滉-12}
见戎昱[2](#唐轶十八-戎昱-2)。

13. []{#唐轶十七-韩滉-13}
见章八元[3](#唐轶十六-章八元-3)。

14. []{#唐轶十七-韩滉-14}
韩晋公自江东入觐，气概杰出。是时刘玄佐在大梁，倔强难制。滉欲必致朝觐，结为兄弟，入拜其亲。驻车三日，大出金帛赏劳，一军为之倾动。玄佐敬伏，乃使人密听滉。滉夜问孔目吏曰：「今日所费多少？」诘责颇细，玄佐笑而鄙之。《国史补》上。

15. []{#唐轶十七-韩滉-15}
银笏亦可以称版。唐韩滉遣使献罗，每担夫与白金一版。《能改斋漫录》二。

16. []{#唐轶十七-韩滉-16}
韩晋公治《左氏》，为浙江东、西道制节。属淮宁叛乱，发戎遣馈，案籍骈杂，而未尝废卷。在军中撰《左氏通例》一卷，刻石金陵府学。《唐语林》二。

17. []{#唐轶十七-韩滉-17}
唐平章事韩滉有幼子，夫人柳氏所生也。弟湟戏于掌上，误坠而死。滉禁约夫人勿悲啼，恐伤小郎意。《琴堂谕俗编》上。

18. []{#唐轶十七-韩滉-18}
韩晋公闻径山，以为妖妄，肩舆召至庭中。望其状貌，不觉生敬，乃为设食，出妻子以拜之。妻乃曰：「愿乞一号。」径山曰：「功德山。」后闻自杭至润，妇人乞号，皆得功德山也。《国史补》上。

19. []{#唐轶十七-韩滉-19}
韩滉，德宗朝宰相。当建中末，值兹丧乱，遂兼统六道节制，出为镇海军，江浙东西兼荆、湖、洪、鄂等道节度使，中书令，晋国公。按《唐书》：公天纵聪明，神干正直。出入显重，周旋令猷，出律严肃，万里无虞。然尝以公退之外雅爱丹青，调高格逸，在僧繇、子云之上。又学书与画，画则师于陆，书则师于张。画体生成之踪，书合自然之理。时车驾南狩，征天下兵，虽两浙兴师，暂劳心计，而六法之妙，无逃笔精。能图田家风俗，人物水牛，曲尽其妙。议者为驴牛虽目前之畜，状最难图也，惟晋公于此二之能绝其妙。人间图轴，往往有之，或得其纸本者，其画亦薛少保之比。居妙品之上也。《唐朝名画录》。

20. []{#唐轶十七-韩滉-20}
韩滉，字太冲。官止检校左仆射、同中书门下平章事。退食之暇，好鼓琴。书得张颠笔法，画与宗人韩干相埒。其画人物、牛马尤工。昔人以谓牛马目前近习，状最难似。滉落笔绝人，然世罕得之，盖滉尝自言：「不能定笔，不可论书画。」以非急务，故自晦不传于人。《宣和画谱》六。《图绘宝鉴》二。

21. []{#唐轶十七-韩滉-21}
唐韩晋公滉（美）〔善〕画，以张僧繇为之师。善状人物、异兽、水牛等，尤妙于螃蟹。《古今合璧事类备要》别集八八。

22. []{#唐轶十七-韩滉-22}
韩晋公在朝，奉使入蜀。至骆谷，山椒巨树，耸茂可爱，乌鸟之声皆异。下马以探弓射其颠杪，柯坠于下，响震山谷，有金石之韵。使还，戒县尹募樵夫伐之，取其干，载以归，召良工斵之，亦不知其名。坚致如紫石，复金色线交结其间。匠曰：「为胡琴槽，他木不可并。」遂为二琴，名大者曰大忽雷，小者曰小忽雷。因便殿德皇言乐，遂献大忽雷入禁中。所有小忽雷在亲仁里。《南部新书》壬。

## 韩　皋

1. []{#唐轶十七-韩皋-1}
韩皋自中书舍人除御史中丞，西省故事，阁老改官，则词头送以次舍人。是时吕渭草敕，皋忧恐问曰：「改何官？」渭不敢告。皋劫之曰：「与公一时左降。」渭急，乃告之。皋又欲诉于宰相，渭执之，夺其𫖇笏，恟恟至午后三刻乃止。《国史补》上。又《广记》二四四引。《唐语林》六。

2. []{#唐轶十七-韩皋-2}
韩太保皋之为御史中丞、京兆尹，常有所陈，必于紫宸对百僚而请，未尝诣便殿。上谓曰：「我与卿言，于此不尽，可来延英。」议及大政，多匡益之。亲友咸谓公曰：「自乾元以来，群臣启事皆诣延英，方得详尽，公何独于外庭对众官以陈之，得无不慎密乎？」公曰：「御史，天下之平也。摧刚直枉惟在公，何在不可令人知之？奈何求请便殿，避人窃语，以私国家之法？且延英之置也，肃宗皇帝以苗晋卿年老艰步，故设之。后来得诣便殿，多以私自售，希旨求宠，干求相位，奈何以此为望哉！」《大唐传载》。又《广记》一八七引。《唐语林》三。

3. []{#唐轶十七-韩皋-3}
韩仆射皋为京兆尹，韦相贯之以畿尉趋事。及韦公入相，仆射为吏部尚书，每至中书，韦常异礼，以伸故吏之敬。又仆射为尹时，久旱祈雨，县官读祝文，一心记公之家讳，及称官衔毕，而误呼先相公名，公但惨然，因命重读，亦不之罪。在夏口，尝病小疮，令医傅膏药，药不濡，公问之，医云：「天寒膏硬。」公笑曰：「韩皋实是硬。」竟不以为事，得大贤体矣。初，公自贬所量移钱唐，与李庶人不协。后公在鄂州，锜梦万岁楼上挂冰，因自解曰：「冰者，寒也；楼者，高也。岂韩皋来代我乎？」意甚恶之。其后公果移镇浙右焉。自黄门以来，三世传执一笏，经祖父所执，未尝轻授于仆人之手，归则躬置于卧内一榻，以示敬慎。《因话录》二。又《广记》二五〇引。《唐语林》三、四。

4. []{#唐轶十七-韩皋-4}
韩皋为京尹，诏以宏辞拔萃所试，就府考核，时论以升黜为当。一日下朝，有公主横适驺道，立马杖肩舆八夫，皆各二十，命捕贼吏引僦夫，送公主归宅。主入诉，遂贬杭州刺史。《南部新书》壬。

5. []{#唐轶十七-韩皋-5}
韩太保皋常言：「《洪范》五福，独不言贵者，贵近于高危。福之自至，犹儆动，奈何枉道邀之？」《大唐传载》。

6. []{#唐轶十七-韩皋-6}
韩太保皋生知音律，尝观客弹琴为《止息》，乃叹曰：「妙哉，嵇生之音也。为是曲也，其当魏晋之际乎？《止息》与《广陵散》同出而异名也。其音主商，商为秋声，天将肃杀，草木摇落，其岁之晏乎？此所以知为魏之季也。慢其商弦，与宫同音，是臣夺其君之位乎？此所以知司马氏之将篡也。广陵，维扬之地；散者，流亡之谓也。杨者，武帝后之姓也，言杨后与其父骏之倾覆晋祚也。止息者，晋虽兴，终止息于此。其音哀愤而噍杀，操蹙而憯痛，永嘉之乱，其应乎此？叔夜撰此，将贻后代知音，且避晋祸，托之鬼神。史氏非知味者，安得不传其谬也欤？」《大唐传载》。《卢氏杂说》（《广记》二〇三）。《唐语林》三。

7. []{#唐轶十七-韩皋-7}
见杜鸿渐[4](#唐轶十六-杜鸿渐-4)。

## 韦　聿

1. []{#唐轶十七-韦聿-1}
国子司业韦聿，皋之兄也，中朝以为戏弄。尝有人言九宫休咎，聿曰：「我家白方常在西南，二十年矣。」《国史补》中。《唐语林》六。

2. []{#唐轶十七-韦聿-2}
见权德舆[1](#唐轶十九-权德舆-1)。

## 韦　皋

1. []{#唐轶十七-韦皋-1}
唐故剑南节度使、太尉兼中书令韦皋既生一月，其家召群僧会斋。有一胡僧，貌甚陋，不召而至，韦氏家童咸怒之，以弊席坐于庭中。既食，韦氏命乳母出婴儿，请群僧祝其寿。胡僧忽自升阶，谓婴儿曰：「别久无恙乎？」婴儿若有喜色。众皆异之。韦氏先君曰：「此子生才一月，吾师何故言别久耶？」胡僧曰：「此非檀越之所知也。」韦氏固问之，胡僧曰：「此子乃诸葛武侯之后身耳。武侯当东汉之季，为蜀丞相，蜀人受其赐且久。今降生于世，将为蜀门帅，蜀人当受其福。吾往岁在剑南，与此子友善。今闻生于韦氏，吾故不远而来。」韦氏异其言，因以武侯字之。后韦氏自左金吾节制剑南军，累迁太尉兼中书令，在蜀十八年，果契胡僧之语也。《宣室志》九。又《广记》九六引。《宋高僧传》一九。

2. []{#唐轶十七-韦皋-2}
南康在任二十一年，末涂甚崇释氏，恒持数珠诵佛名。所养鹦鹉，教令念经。及死，焚之，有舍利焉。皋又归心南宗禅道，学心法于浄众寺神会禅师。在蜀，富贵僭差，重赋敛，时议非之，然合梵僧悬记焉。《宋高僧传》一九。

3. []{#唐轶十七-韦皋-3}
西川韦相公皋，昔游江夏，止于姜使君之馆。姜辅，相国之从兄也。姜氏孺子曰荆宝，已习二经，虽兄呼于韦，恭事之礼，如父叔也。荆宝有小青衣曰玉箫，年才十岁，常令祗候，侍于韦兄，玉箫亦勤于应奉。后二载，姜使君入关求官，而家累不行。韦乃易居，止头陁寺，荆宝亦时遣玉箫往彼应奉。玉箫年稍长大，因而有情。时廉使陈常侍得韦君季父书云：「姪皋久客贵州，切望发遣归觐。」廉察启缄，遗以舟楫服用，仍恐淹留，请不相见，泊舟江渚，俾篙工促行。昏暝拭泪，乃书以别荆宝。宝顷刻与玉箫俱来，既悲且喜。宝命青衣从往，韦以违觐日久，不敢俱行，乃固辞之。遂为言约，少则五载，多则七年，取玉箫。因留玉指环一枚，并诗一首。五年既不至，玉箫乃静祷于鹦鹉洲。又逾二年，暨八年春，玉箫叹曰：「韦家郎君一别七年，是不来耳！」遂绝食而殒。姜氏愍其节操，以玉环着于中指，而同殡焉。后韦公镇蜀，到府三日，询鞫狱情，涤其冤滥轻重之系，近三百余人。其中一辈，五器所拘，偷视厅事，私语云：「仆射是当时韦兄也。」乃厉声曰：「仆射仆射，忆得姜家荆宝否？」韦公曰：「深忆之。」「即某是也。」公曰：「犯何罪而重羇缧？」答曰：「某辞违之后，寻以明经及第，再选清城县令。家人误𦶟廨舍库牌印等。」韦曰：「家人之犯，固非己尤。」便与雪冤，仍归墨绶，乃奏眉州牧。敕下，未令赴任，遣人监守，朱绂其荣，留连宾幕。属大军之后，草创事繁，经蓂荚数凋，方谓：「玉箫何在？」姜牧曰：「仆射维舟之夕，与伊留约，七载是期。逾时不至，乃绝食而殒。」因吟留赠玉环诗云：「黄雀衔来已数春，别时难解赠佳人。长吟不见鱼书至，为遣相思梦入秦。」韦公闻之，益增凄叹，广修经像，以报夙心。且想念之怀，无由再会。时有祖山人者，有少翁之术，能令逝者相亲，但令府公斋戒七日。清夜，玉箫乃至，谢曰：「承仆射写经，僧佛之力，旬日便当托生。却后十二年，再为侍妾，以谢鸿恩。」临袂微笑曰：「丈夫薄情，令人死生隔矣！」后韦公陇右之功，终德宗之代，理蜀不替。是故年深累迁中书令、同平章事。天下向附，泸棘归心。因作生日，节镇所贺，皆贡珍奇。独东川卢八座，送一歌姬，未当破瓜之年，亦以玉箫为号。观之，乃真姜氏之玉箫也，而中指有肉环隐出，不异留别之玉环也。京兆公曰：「吾乃知存殁之分，一往一来。玉箫之言，斯可验矣！」议者以韦中书脱布衣不五秋，而拥旌钺，皇朝之盛，罕有其伦；然镇蜀近二纪，云南诸蕃部落，悉遣儒生教其礼乐，易袵归仁，彼我以盐铲货赂，悉无怨焉。后司空林公弛其规准，别诱言化，复通其盐运而不赡金帛，遂令部落怀二，猾悍邦君，蟊虿为群，侵逼城垒，俘掠士庶妻子，其万人乎！雍陶先辈感乱后诗曰：「锦城南面遥闻哭，尽是离家别国声。」或谓黜韦帅之功，削成都之爵。且淮阴叛国，名居定难之始；窦融要君，迹践诸侯之列；盖录其勋，而不废其名乎？所让不合教戎濮诗书，致闲兵法，考其衔怨有以，而莫敢斥言，故乃削爵黜功，是为大谬矣。《云溪友议》中。又《广记》二七四引。

4. []{#唐轶十七-韦皋-4}
公初无官，薄游剑外，西川节度使、兵部尚书、平章事张延赏以女妻之。既而恶焉，厌薄之情日露。公郁郁不得志，时入幕廷，与宾朋从游，且摅其愤。张公愈恶，乘间谓公曰：「幕僚无非时彦，延赏尚敬惮之。韦郎无事，不必数到。」其见轻也如此。他日，其妻尤甚悯之，曰：「男儿固有四方志，大丈夫何处不安，今厌贱如此而不知，欢然度日，奇哉！推鼓舞人，岂公之乐。妾辞家事君子，荒隅一间茅屋，亦君之居；炊菽羹藜，箪食瓢饮，亦君之食。何必忍愧强安，为有血气者所笑。」时公之道未行，自疑其命，尝希乘张之权于仕。一旦悟此身茫然，于是入告张行意，张公遗帛五束，夫人薄之，揣知深意，不敢言，乃私遗二十束。公将别而行也，自中堂归院，益州女巫适到，见之，问夫人曰：「向之绿衣入西院者为谁？」曰：「韦郎。」曰：「此人极贵，位过丞相远矣。其禄将发，不久亦镇此，宜殊待之。」问其所以，曰：「贵人之行，必有阴吏。相国之侍一二十人耳，如绿衣郎者，乃百余人。」夫人既悯韦之是行也，其女且嫁之，闻是大喜，遽言于相国。相国怒曰：「闺闱中人，无端乃如是。且延赏女已嫁此人，怜其贫而赠薄，请益则加，奈何假托妖巫以相𫍬乎？」物怒，与之帛五束。是日韦行，月余日到岐，岐帅以西川之贵壻，延置幕中，奏大理评事。寻以鞫狱平允，加监察。以陇州刺史卒，出知州事。俄而朱泚窥神器，驾幸奉天，兵戈乱起，征镇路绝，辇下军士衣食将阙，独陇州贡献不绝于道，天子忠之，乃除御史中丞、行在军粮使。既而妖氛廓清，驾还宫阙，乃授兵部尚书、西川节度使。辞相国岁余，代居其位。相国闻之，拔剑将自抉其目，以惩不知人之过。左右执之，久而方解，闻知韦路入朝，盖以轻忽之极，无面目复见。噫！夫人未遇，其必然乎？非张相之忽悔，不足以戒天下之傲者。《续玄怪录》二。又《广记》三〇五引。　案：自「俄而朱泚窥神器」以下，《广记》所引不同，见下条。

5. []{#唐轶十七-韦皋-5}
俄而朱泚乱，驾幸奉天。陇州有泚旧卒五百人，兵马使牛云光主之，云光谋作乱，不克，率其众奔朱泚，道遇泚使，以伪诏除皋御史中丞，因与之俱还。皋受其命，谓云光曰：「受命必无疑矣，可悉纳器械，以明不相诈。」云光从之。翌日大飨，伏甲尽杀之，立坛盟诸将。泚复许皋凤翔节度，皋斩其使。行在闻之，人心皆奋。乃除陇州刺史、奉义军节度使。及驾还宫，乃授兵部尚书、西川节度使。延赏闻之，将自抉其目，以惩不知人。《续玄怪录》（《广记》三〇五）。

6. []{#唐轶十七-韦皋-6}
见张延赏[5](#唐轶十七-张延赏-5)。

7. []{#唐轶十七-韦皋-7}
代妻父为节度：韦皋、张延赏。按韦皋初自凤翔判官、殿中侍御史，权领陇州，立殊功，拜节度使。及朱泚平，入为右金吾将军，时延赏已为西川矣。四年之代领兹镇，士林之中，近古未有。《卓异记》。

8. []{#唐轶十七-韦皋-8}
韦太尉在西川，凡事设教，军士将吏婚嫁，则以熟彩衣给其夫氏，以银泥衣给其女氏，又各给钱一万，死葬称是，训练称是。内附者富赡之，远来者将迎之。极其聚敛，坐有余力，以故军府寖盛，而黎甿重困。及晚年为月进，终致刘辟之乱，天下讥之。《国史补》中。又《广记》四九六引。《唐语林》六。

9. []{#唐轶十七-韦皋-9}
唐韦皋之镇剑南日，乡俗之弊，逆旅大贾有货殖万余者，因病而酖之。既卒，所有财货十隐其七八，因兹多致富盛。公密知之。有北客苏延，家属太卤，因商贩于蜀川，得病，当夜而卒。以报于公，公使验其簿，已被店主易其文字，才遗一二。公乃究寻经过，密勘于里属，辞多异同，遂劾其司店者。立承隐欺数千余贯，与诸吏分张，二十余人，悉命付法。由是剑南无横死之客。《疑狱集》二。《折狱龟鉴》六。

10. []{#唐轶十七-韦皋-10}
韦皋镇西川，进《奉圣乐》曲，兼与舞人曲谱同进。到京，于留邸按阅，教坊数人潜窥，因得先进。《卢氏杂说》（《广记》二〇四）。《唐语林》三。

11. []{#唐轶十七-韦皋-11}
见薛涛[2](#唐轶二十-薛涛-2)。

12. []{#唐轶十七-韦皋-12}
见韦聿[1](#唐轶十七-韦聿-1)。

13. []{#唐轶十七-韦皋-13}
见陆畅[3](#唐轶二十-陆畅-3)。

14. []{#唐轶十七-韦皋-14}
见郭子仪[22](#唐轶十五-郭子仪-22)。

15. []{#唐轶十七-韦皋-15}
开成中，延英李石奏曰：「臣往年从事西蜀，中元日常诣佛寺，见故剑南节度使韦皋图形。百姓至者，先拜之而后谒佛，皆叹，有泣者。臣贵异之，访于故老，皆曰：『令公恩深于蜀人。』后问曰：『奚为恩深？』答曰：『百姓税重，令公轮年全放，自令公后，不复有此惠泽。百姓困穷，追思益切。』」《南部新书》壬。

16. []{#唐轶十七-韦皋-16}
蜀于韦皋刻石文字，后书皋名者，必镌其中，仅可辨。故宋子京书皋事云：「蜀人思之，见其遗像必拜，凡刻石著皋名者皆镵去其文，尊讳之。」近有自西南夷得皋授故君长牒，于皋位下，书若皋字，复涂以墨，如刻石者，盖「皋」花字也。当时书石，亦用前名后押之制，非蜀人镵其文尊讳之。如本朝韩魏公书花字，写成「琦」字，复涂以墨，尚可辨，亦此体也。《邵氏闻见后录》一〇。

## 张建封

1. []{#唐轶十七-张建封-1}
见裴宽[2](#唐轶十一-裴宽-2)。

2. []{#唐轶十七-张建封-2}
张建封自徐州入觐，为《朝天行》，末句云：「赖有双旌在手中，镆鎁昨夜新磨了。」德宗不说。《国史补》上。

3. []{#唐轶十七-张建封-3}
崔膺性狂率，张建封美其才，引以为客。随建封行营，夜中大呼惊军，军士皆怒，欲食其肉，建封藏之。明日置宴，其监军使曰：「某与尚书约，彼此不得相违。」建封曰：「诺。」监军曰：「某有请，请崔膺。」建封曰：「如约。」逡巡，建封复曰：「某有请。」监军曰：「唯。」却请崔膺。合座皆笑，然后得免。《国史补》中。又《广记》二〇二引。《唐语林》六。《唐诗纪事》四三。

4. []{#唐轶十七-张建封-4}
见李藩[1](#唐轶十九-李藩-1)。

5. []{#唐轶十七-张建封-5}
徐州张尚书妓女多涉猎，人有借其书者，往往粉指痕并印于青编。《妆楼记》（《云仙杂记》四）。

## 王　锷

1. []{#唐轶十七-王锷-1}
王锷为辛京杲下偏裨，果时帅长沙，甚易之。一旦击毬，驰逐既酣，锷仰天呵气，高数丈，若白练上冲。果谓妻曰：「此极贵相。」遂以女弟配之。锷终为将相。《独异志》下。又《广记》二二三引。

2. []{#唐轶十七-王锷-2}
王锷累任大镇，财货山积，有旧客诫锷以积而能散之义。后数日，客复见锷，锷曰：「前所见教，诚如公言，已大散矣！」客曰：「请问其目。」锷曰：「诸男各与万贯，女壻各与千贯矣。」《国史补》中。又《广记》一六五引。

## 刘玄佐

1. []{#唐轶十七-刘玄佐-1}
刘司徒玄佐，滑州匡城人。尝出师经其本县，欲申桑梓之礼于令，令坚辞不敢当，玄佐叹恨久之。先是陈金帛数筐，将遗邑僚，以其愚懦而止。玄佐贵为相，其母月织绢一疋，以示不忘本。每观玄佐视事，见邑令走阶下，退必语玄佐：「吾向见长官白事卑敬，不觉恐悚。思乃父为吏本县，时常畏长官汗栗。今尔当厅据案待之，其何安焉？」因喻以朝廷恩寄之重，须务捐躯。故玄佐始终不失臣节。是时乡里姻旧，以地近，多投之，司徒不欲以私擢居将校之列，又难置于贱卒，尽署为将判官。此职例假绯衫银鱼袋，外示荣之，实处散冗。其类渐众，久之，有献启诉于公者。其一联云：「覆盆子落地变作赤烘，羊羔儿作声尽是没益。」公览之而笑，各改署他职。《因话录》三。又《广记》二五〇引。《唐语林校证》四。

2. []{#唐轶十七-刘玄佐-2}
汴州相国寺言佛有流汗。节帅刘玄佐遽命驾，自持金帛以施之。日中，其妻子亦至。明日，复起输斋梵。由是将吏商贾奔走道路，唯恐输货不及。乃令官为簿书，籍其所入。十日，乃闭寺门曰：「佛汗止矣！」所入盖巨万计，悉以赡军。《国史补》上。又《广记》二三八引。《唐语林》六。

3. []{#唐轶十七-刘玄佐-3}
刘玄佐镇汴，尝以谗怒，欲杀军将翟行恭，内外哀之，然无敢辨者。处士郑涉能谐隐，往见玄佐，都无言，既将辞，曰：「闻翟行恭抵刑，乞令所由付尸一观。」玄佐怪，问之，对曰：「尝闻枉死人面，一生未识，故借看耳。」玄佐稍悟，乃免。《善谑集》（《天中记》二六）。

4. []{#唐轶十七-刘玄佐-4}
见韩滉[14](#唐轶十七-韩滉-14)。

## 严　震

1. []{#唐轶十七-严震-1}
严司空震，梓州盐亭县人。所居枕釜戴山，但有鹿鸣，即严氏一人必殒。或一日，有亲表对坐，闻鹿鸣，其表曰：「釜戴山中鹿又鸣。」严曰：「此际多应到表兄。」其表兄遽对曰：「表兄不是严家子，合是三兄与四兄。」不日，严氏子一人果亡。是何异也！《北梦琐言》一二。又《广记》一四三引。

2. []{#唐轶十七-严震-2}
严震镇山南，有一人乞钱三百千，去就过傲。震召子公弼等问之，公弼曰：「此诚不可。旨辄如此，乃患风耳。大人不足应之。」震怒曰：「尔必坠吾门！只可劝吾力行善事，奈何劝吾恡惜金帛？且此人不辨，向吾乞三百千，的非凡也。」命左右准数与之。于是三川之士归心恐后，亦无造次过求者。明钞本云出《因话录》、陈校本云出《干子》（《广记》四九六）。

3. []{#唐轶十七-严震-3}
见齐映[2](#唐轶十七-齐映-2)。

## 杜　亚

1. []{#唐轶十七-杜亚-1}
唐杜亚字次公，镇维扬日，有倚郭之巨富者，邸店童仆埒于王侯之家。父亡未朞，有继亲在，奉之不以道，母愤恚不胜。后稍解。因元日上寿于母，母赐于子，子受之，欲饮，疑酒有毒，覆地地坟。乃询其母曰：「以酖杀人，上天何祐？」母抚膺曰：「天乎，天乎！明鉴在上，何当厚诬？虽死不伏！」职者擒之至公府。公问曰：「尔上母寿酒何来？」曰：「长妇执爵而致也。」又问曰：「母赐觞何来？」亦曰：「长妇之执爵也。」又问曰：「长妇何人也？」曰则此子之妻也。公曰：「尔妇执爵，毒因妇起，岂可诬其母乎？」乃令厅侧劾之。乃知夫妻同谋，欲害其母，置之于法。《疑狱集》二。《折狱龟鉴》三。

2. []{#唐轶十七-杜亚-2}
杜亚为淮南，竞渡采莲，龙舟锦缆绣帆之戏，费金数千万。于頔为襄州，点山灯，一上油二千石。李昌巙为荆南，打猎大修妆饰，其妻独孤氏亦出女队二千人，皆著红紫锦绣袄子。此三府亦因而空耗。《大唐传载》。《唐语林》五。

## 李昌巙

1. []{#唐轶十七-李昌巙-1}
见戎昱[1](#唐轶十八-戎昱-1)。

2. []{#唐轶十七-李昌巙-2}
见杜亚[2](#唐轶十七-杜亚-2)。

## 于　頔

1. []{#唐轶十七-于頔-1}
于頔、董天休俱为鄜州从事。頔文辨，天休木讷而衣冠甚丽。一日，有吏人获锦雉来献，頔笑曰：「此物毛羽灿错，但鸣不中律吕，亦哑瑞而已矣。」天休觉其谑己，徐曰：「若以声语求之，蝉似可取，其如闹禅师座上敲拄杖示众，而望道远矣。」頔啣之，因兹日益参商，讼于有司，至于相骂辱。讥调之诗，悉著在史牍。若发诵之，可清欢竟日。目为「凤凰案」。《清异录》上。

2. []{#唐轶十七-于頔-2}
于頔之镇襄阳也，朝廷姑息，除其子方为太常丞。頔让之，表曰：「刘元佐儿士荣，以佐之功，先朝为太常丞，时臣与士荣同登朝列，见其凡劣，实鄙之。今臣功名不如元佐，男某凡劣不若士荣，若授此爵，更为叨忝。」德宗令将其表宣示百寮。时士荣为南衙将军，目睹其表。有浑鐻者，锡之客也。时镐宴客饮酒，更为令曰：「征近日凡劣，不得即雨。」鐻曰：「刘士荣。」镐曰：「于方。」镐谓席人曰：「诸公并须精除。」《刘宾客嘉话录》（《广记》二六〇）。

3. []{#唐轶十七-于頔-3}
襄州人善为漆器，天下取法，谓之襄样。及于司空頔为帅，多酷暴；郑元镇河中，亦虐，远近呼为襄样节度。《国史补》中。又《广记》二六九引。

4. []{#唐轶十七-于頔-4}
于襄阳云：「今之方面，权胜于列国诸侯远矣。且頔押一字，转牒天下，皆供给承禀；列国止于我疆而已，不亦胜乎！」《唐语林》六。

5. []{#唐轶十七-于頔-5}
见杜亚[2](#唐轶十七-杜亚-2)。

6. []{#唐轶十七-于頔-6}
于司空頔方炽于襄阳，朝廷以大阉薛尚衍监其军。尚衍至，頔用数不厚待，尚衍晏如也。后旬日，请出游，及暮而归，帟幕茵榻什器一以新矣。又列犊车五十乘，实以绫彩，尚衍颔之而已，亦不形言。頔叹曰：「是何祥也！」《国史补》中。又《广记》四九六引。

7. []{#唐轶十七-于頔-7}
郑太穆郎中为金州刺史，致书于襄阳于司空頔。郑书傲倪自若，似无郡吏之礼。书曰：「合下为南溟之大鹏，作中天之一柱，骞腾则日月暗，摇动则山岳颓。真天子之爪牙，诸侯之龟镜也。太穆孤幼二百余口，饥冻两京，小郡俸薄，尚为衣食之忧。沟壑之期，斯须至矣。伏惟贤公息雷霆之威，垂特达之节，赐钱一千贯、绢一千疋、器物一千事、米一千石、奴婢各十人。」且曰：「分千树一叶之影，即是浓阴；减四海数滴之泉，便为膏泽。」于公览书，亦不嗟讶，曰：「郑使君所须，各依来数一半，以戎旅之际，不全副其本望也。」又有匡庐符载山人，遣三尺童子赍数幅之书，乞买山钱百万。公遂与之，仍加纸墨衣服等。又有崔郊秀才者，寓居于汉上，蕴积文艺，而物产罄悬。无何，与姑婢通，每有阮咸之从。其婢端丽，饶彼音律之能，汉南之最也。姑贫，鬻婢于连帅。连帅爱之，以类无双，无双，即薛太保爱妾，至今图画观之。给钱四十万，宠眄弥深。郊思慕无已，即强亲府署，愿一见焉。其婢因寒食来从事家，值郊立于柳阴，马上连泣，誓若山河。崔生赠之以诗曰：「公子王孙逐后尘，绿珠垂泪滴罗巾。侯门一入深如海，从此萧郎是路人。」或有嫉郊者，写诗于于座，公覩诗，令召崔生，左右莫之测也。郊则忧悔而已，无处潜遁也。及见郊，握手曰：「『侯门一入深如海，从此萧郎是路人。』便是公制作也。四百千，小哉！何靳一书，不早相示！」遂命婢同归，至于帏幌奁匣，悉为增饰之，小阜崔生矣。初，有客自零陵来，称戎昱使君席上有善歌者，襄阳公遽命召焉。戎使君岂敢违命，逾月而至。及至，令唱歌，乃戎使君送妓之什也。公曰：「丈夫不能立功立业，为异代之所称，岂有夺人姬爱，为己之嬉娱？以此观之，诚可窜身于无人之地。」遂多以缯帛赆行，手书逊谢于零陵之守也。云谿子曰：王敦驱女乐以给军士，杨素归徐德言妻；临财莫贪，于色不恡者，罕矣！时人用为雅谭。历观国朝挺特英雄，未有如襄阳公者也。戎使君诗曰：「宝钿香蛾翡翠裙，妆成掩泣欲行云。慇懃好取襄王意，莫向阳台梦使君。」《云溪友议》上。又《广记》一七七引。《唐语林》四。崔郊事又见《唐宋遗史》（《诗话总龟》前集二六、《类说》三七）。《唐诗纪事》五六。

8. []{#唐轶十七-于頔-8}
见牛僧孺[2](#唐轶二十一-牛僧孺-2)。

9. []{#唐轶十七-于頔-9}
于頔在襄州，尝有山人王固谒见于，于性快，见其拜伏迟缓，不甚知书生。别日游宴，不复得进，王殊怏怏。因至使院造判官曾叔政，颇礼接之。王谓曾曰：「予以相公好奇，故不远而来，今实乖望矣！予有一艺，自古无者，今将归，且荷公见待之厚，今为一设。」遂诣曾所居，怀中出竹一节及小鼓，规才运寸。良久，去竹之塞，折枝连击鼓子。筒中有蝇虎子数十，分行而出，为二队，如对阵势。每击鼓，或三或五，随鼓音变阵，天衡地轴，鱼丽鹤列，无不备也。进退离附，人所不及。凡变阵数十，乃行入筒中。曾观之大骇，方言于于公，王已潜去。于悔恨，令物色求之，不获。《酉阳杂俎》前集五。又《广记》七八引。

10. []{#唐轶十七-于頔-10}
于司空頔因韦太尉《奉圣乐》，亦撰《顺圣乐》以进，每宴必使奏之。其曲将半，行缀皆伏，独一卒舞于其中，幕客韦绶笑曰：「何用穷兵独舞？」言虽诙谐，一时亦有谓也。頔又令女妓为六佾舞，声态壮妙，号《孙武顺圣乐》。《国史补》下。又《广记》二〇四引。《唐语林》三。

11. []{#唐轶十七-于頔-11}
于司空以乐曲有《想夫怜》，其名不雅，将改之，客有笑者曰：「南朝相府曾有瑞莲，故歌《相府莲》，自是后人语讹，相承不改耳。」《国史补》下。又《广记》二四二引。《唐语林》六。

12. []{#唐轶十七-于頔-12}
于頔司空尝令客弹琴。其嫂知音，听于帘下，曰：「三分中，一分筝声，二分琵琶声，绝无琴韵。」《国史补》下。又《广记》二〇三引。

13. []{#唐轶十七-于頔-13}
于頔任高洪，苛刻剥下，一道苦之。小将陈仪，白日袖刃，刺洪于府，群胥奔溃，洪走案库而伏，中刃七八不死。《国史补》中。

## 郑　元

1. []{#唐轶十七-郑元-1}
见于頔[3](#唐轶十七-于頔-3)。

## 李景略

1. []{#唐轶十七-李景略-1}
李景略，凉州人，寓居河东，阖门读书。李怀光为朔方节度，招在幕府。五原有偏将张光者挟私杀妻，前后不能断，光富于财，货狱吏，不能劾讯得实情。以景略验之，光伏辜。《谭宾录》（《广记》一七二）。

2. []{#唐轶十七-李景略-2}
见任迪简[1](#唐轶十七-任迪简-1)。

## 任迪简

1. []{#唐轶十七-任迪简-1}
任迪简为天德军判官，军后至，当饮觥酒，军吏误以醋酌，迪简以军使李景略严暴，发之则死者多矣，乃强饮之，吐血而归，军中闻者皆感泣。后景略因为之省刑。及景略卒，军中请以为主，自衞佐拜御史中丞，为军使，后至易定节度使。时人呼为呷醋节帅。《国史补》中。《桂苑丛谈·史遗》。《唐语林》三。

## 卢　群

1. []{#唐轶十七-卢群-1}
卢群居郑之圃田，读书业成，东游淮海，求索得千缣，西之长安。闻桑道茂善相术，车马阗门，群倾囊奉之。桑生曰：「吾常以善恶鉴于时，士所惠者涓埃而已。今贶余盖以多，其旨何哉？」群答曰：「少为业已就，西来求官，以天下之人，信先生之口，将求一言得乎？」桑生曰：「有何不可！」群曰：「乞自三事以下造问公者，唯言近有一卢群自东来，十年持世间重柄，贵不可及，即是愿分。」于是桑生昌言于时贤。不旬辰之内，凡京国重位名士，皆造群门，同力申荐。代宗闻其名召见，一拜拾遗，累官至郑滑节度使。《南部新书》癸。

2. []{#唐轶十七-卢群-2}
卢群昔寓居郑州，典贴得良田，及为郑滑节度，悉召其主还之。时以为美谈。《南部新书》甲。

## 陆长源

1. []{#唐轶十七-陆长源-1}
见董晋[1](#唐轶十七-董晋-1)。

2. []{#唐轶十七-陆长源-2}
婺州陆郎中长源，判僧常满、智真等同于倡家饮酒，烹宰鸡鹅等事，云：「且口说如来之教，在处贪财；身着无价之衣，终朝食肉。苦行未同迦叶，自谓头陀；神通何有浄名，入诸媱舍。犯尔严戒，黩我明刑，仍集远近僧，痛杖三十处死。」又断金华观道士盛若虚，云：「本是樵童牧竖，偶然戴帻依师。不游玄牝之门，莫鉴丹田之义。早闻僭犯，苟乃包容。作孽既多，为弊斯久。常住钱谷，唯贮私家。三盏香炉，不修数夕。至于奴婢，遍结亲情。良贱不分，儿女盈室。行齐犬马，一异廉愚。恣伊非类之徒，负我无为之教。贷其死状，尚任生全。量决若干，便勒出院。别召精洁主首，务在焚修。」《云溪友议》下。

3. []{#唐轶十七-陆长源-3}
御史陆长源性滑稽。在邺中，忽裹蝉翼罗幞尖巾子，或讥之。长源曰：「若有才，虽以蜘蛛罗网裹一牛角，有何不可？若无才，虽以卓琰子裹一簸箕，亦将何用！」《封氏闻见记》五。

## 姚南仲　曹文洽

1. []{#唐轶十七-姚南仲-1} []{#唐轶十七-曹文洽-1}
姚南仲为郑滑节度使，时监军薛盈珍怙势，干夺军政。南仲不从，数为盈珍搆谗于上，上颇疑之。后盈珍遣小使程务盈驰表奏南仲不法，谗搆颇甚。南仲裨将曹文洽时奏事赴京师，窃知盈珍表中语。文洽私怀怒，遂晨夜兼道追务盈，至长乐驿，及之。与同舍宿。中夜杀务盈，沉盈珍表于厕中，乃自杀。日旰，驿吏开门，见流血满地，旁得文洽二缄。一缄告盈珍罪，一缄表理南仲冤，且陈谢杀务盈。德宗闻其事，颇骇动。南仲虑衅深，遂入朝。初至，上曰：「盈珍扰卿甚也。」南仲曰：「盈珍不扰臣，自隳陛下法耳。如盈珍辈所在，虽羊、杜复生，抚百姓，御三军，必不成恺悌父母之政，师律善阵之制矣。」德宗默然久之。《谭宾录》（《广记》一七六、二三九引）。《国史补》中。《金銮密记》（陶本《说郛》四九）。

## 张茂昭

1. []{#唐轶十七-张茂昭-1}
唐张茂昭为节镇，频吃人肉。及除统军，到京，班中有人问曰：「闻尚书在镇好人肉，虚实？」昭笑曰：「人肉腥而且，争堪吃！」《卢氏杂说》（《广记》二六一）。

## 刘　澭

1. []{#唐轶十七-刘澭-1}
刘澭拔涿州兵数千归朝，法令齐整，鸡犬无遗。受行秦州刺史，理普润，军中不置更漏，不设音乐，士卒疾者策杖问之，死者哭之，时人疑其奸雄。后拜节度而卒。《国史补》中。

## 马　勋

1. []{#唐轶十七-马勋-1}
唐德宗欲幸梁洋，严振遣兵五千至盩厔以俟南幸，其将张用诚阴谋叛背，输款于李怀光，朝廷忧之。会梁州将马勋至，上临轩与之谋。勋曰：「臣请计日至山南，取节度符召之，即不受召，臣当斩其首以复命。」上喜曰：「几日当至？」勋尅日时而奏，上勉劳而遣之。勋既得振符，乃与壮士五十人偕行出骆谷。用诚以为未知其叛，以数百骑迓勋。勋与俱之传舍，用诚左右森然，勋曰：「天寒且休。」军士左右皆退。勋乃令人多焚其草以诱之，军士争附火。勋乃令人从容，出怀中符示之曰：「大夫召君。」用诚惶骇起走，壮士自背束其手而擒之。不虞用诚之子居后，引刀斫勋，勋左右遽承其臂，刀不甚下，微伤勋首。遂格杀其子，而仆用诚于地，令壮士跨其腹，以刃拟其喉曰：「声则死之。」勋驰就其军，营士已被甲执兵，勋大言曰：「汝等父母妻孥皆在梁州，弃之从人反逆，将欲灭汝族耶？大夫使我取张用诚，不问汝辈，乃何为乎？」众詟伏。于是缚用诚，遣送洋州，振杖杀之，拔其二使总其众。勋以药自封其首，来复命，愆约半日。《谭宾录》（《广记》一九二）。　案：严振，当作「严震」。

## 伊慎　李长荣

1. []{#唐轶十七-伊慎-1} []{#唐轶十七-李长荣-1}
伊慎每求甲族以嫁子，李长荣则求时名以嫁子，皆自署为判官，奏曰：「臣不敢学交质罔上。」德宗从之。《国史补》上。《葆化录》（陶本《说郛》三二）。《唐语林》一。

## 裴　肃

1. []{#唐轶十七-裴肃-1}
裴肃在越多斋，此外惟嗜兔，日再食。《南部新书》戊。

2. []{#唐轶十七-裴肃-2}
见裴休[8](#唐轶二十四-裴休-8)。

## 李惠登

1. []{#唐轶十七-李惠登-1}
李惠登自军校授随州刺史，自言：「吾二名，唯识惠字，不识登字。」为理清俭，不求人知。兵革之后，阖境大化，近代循吏，无如惠登者。《国史补》中。《唐语林》二。

## 李　舟

1. []{#唐轶十七-李舟-1}
陇西李舟与齐相国映友善，映为将相，舟为布衣，而舟致书于映，以交不以贵也。《唐摭言》四。又《广记》二三五引。

2. []{#唐轶十七-李舟-2}
李舟为虔州刺史，与妹书曰：「释迦生中国，设教如周孔；周孔生西方，设教如释迦。天堂无则已，有则君子生；地狱无则已，有则小人入。」闻者以为知言。《国史补》上。又《广记》一〇一引。　案：李舟，原作李丹，据《新唐书》七二上及《广记》改。

3. []{#唐轶十七-李舟-3}
见李謩[5](#唐轶十二-李謩-5)。

## 李　丹

1. []{#唐轶十七-李丹-1}
郎中李丹典濠州，萧复处士寄家楚州白田，闻丹之义，来谒之。且无佣保棹小舟，唯领一丱岁女僮。时方寒，衣复单弊，女僮尤甚。坐于客次，女僮门外求火燎手，且持其靴去。客吏忽云：「郎中屈处士。」复即芒𪨗而入。丹揖之坐，略话平素。复忽悟足礼之阙，矍然，乃启丹曰：「某为饥冻所迫，高堂慈母处分，令入关投亲知。无奴仆，有一小女僮，便令将随参谒。朝至此，僮𫘤恐惧公衙，失所在。客吏已通，取靴不得，去就疏脱，唯惶悚而已。」丹曰：「靴与履皆一时之礼。古者解袜登席，即徒跣以为礼。靴，胡服也，始自赵武灵王，又有何典据！此不足介君子怀，但请述所求意。」遂留从容，复颐旨趋。乃云：「足下相才，他日必领重事。」于是遣使于白田，馈遗复母甚厚。又饯复以匹马束帛。复后竟为相。《干子》（《广记》一七〇）。　案：此文所叙萧复身世与正史不合。

## 罗　向

1. []{#唐轶十七-罗向-1}
罗使君向本庐州人，不事巨产，而慕大名，以至困穷，竟无退倦。常投福泉寺僧房寄足，每旦随僧一食，学业而已。历二十年闲，持节归郡。洎入境专游福泉寺，驻旌戟信宿，书其壁曰：「二十年前此布衣，鹿鸣西上虎符归。行时宾从过前事，到处杉松长旧围。野老共遮官路拜，沙鸥遥避隼旟飞。春风一宿琉璃殿，唯有泉声惬素机。」《鉴诫录》八。又《诗话总龟》前集一七引。　案：罗向，《新唐书》一九七作「罗珦」。

## 阎　采

1. []{#唐轶十七-阎采-1}
阎采为吉州刺史，表请入道，赐名遗荣，隶桃源观，朝端盛赋诗以赠之。戎昱诗云：「庐陵太守近隳官，月帔初朝五帝坛。」《国史补》中。《唐会要》五〇。

## 庾　倬

1. []{#唐轶十七-庾倬-1}
新野庾倬，贞元初，为河南府兵曹，有寡姊在家。时洛中物价翔贵，难致口腹，庾常于公堂辍己馔以饷其姊。始言所爱小男，以饷之。同官初甚鄙笑，后知之，咸嘉叹。倬生简休。《因话录》三。

## 张　造

1. []{#唐轶十七-张造-1}
贞元中，度支欲斫取两京道中槐树造车，更栽小树。先符牒渭南县尉张造。造批其牒曰：「近奉文牒，令伐官槐。若欲造车，岂无良木？恭惟此树，其来久远。东西列植，南北成行。辉映秦中，光临关外。不惟用资行者，抑亦曾荫学徒。拔本塞源，虽有一时之利；深根固蒂，须存百代之规。况神尧入关，先驻此树；元宗幸岳，见立丰碑。山川宛然，原野未改。且邵伯所憩，尚自保全；先皇旧游，宁宜翦伐？思人爱树，《诗》有薄言；运斧操斤，情所未忍。」付司具状牒上度支使，仍具奏闻，遂罢。造寻入台。《国史补》上。又《广记》四九六引。

# 唐人轶事汇编卷十八

## 段秀实

1. []{#唐轶十八-段秀实-1}
广德二年正月，白孝德授邠宁节度使……时仓廪匮竭，吏人潜窜，军士公行发掘，兼施捶讯，闾里怨苦，远近彰闻。孝德知之，力不能制。公戏谓宾朋曰：「若使余为军候，不令至是。」行军司马王稷以其言启于白孝德，即日以公为都虞候，兼权知奉天县事。浃旬而军不犯禁，逾月而路不拾遗。《段公家传》（《通鉴考异》一六）。

2. []{#唐轶十八-段秀实-2}
初，朱泚谋变大事，李忠臣、源休等并皆同坐，司农卿段秀实与刘海宾伏匕首于靴中，内官觉之。时圣上行幸，群臣疑贰，草乱之间，段公以戎服见泚，共议匡复，往返三四焉。泚情泄于言，段色厉，夺休之笏击泚之首。群凶骇愕，溅血数步，凶党持兵而至，段公被害。泚一手承血，一手指群凶，曰：「义士，勿杀之！」声手相及，段公已害，泚哭之甚哀，封忠义侯，以三品礼葬之。海宾因兵乱而逸于通化门外，被役驴者败之，并见害。故京师号朱泚为热热二字疑尧舜，号希烈为当年桀纣。《奉天录》一。

## 颜真卿

1. []{#唐轶十八-颜真卿-1}
颜真卿字清臣，瑯琊临沂人也，北齐黄门侍郎之推五代孙。幼而勤学，举进士，累登甲科。真卿年十八九时，卧疾百余日，医不能愈。有道士过其家，自称北山君，出丹砂粟许救之，顷刻即愈。谓之曰：「子有清简之名，已志金台，可以度世，上补仙官，不宜自沉于名宦之海。若不能摆脱尘网，去世之日，可以尔之形炼神阴景，然后得道也。」复以丹一粒授之，戒之曰：「抗节辅主，勤俭致身。百年外，吾期尔于伊洛之间矣。」真卿亦自负才器，将俟大用，而吟阅之暇，常留心仙道。既中科第，四命为监察御史，充河西陇（左）〔右〕军城覆屯交兵使。五原有冤狱久不决，真卿至，辨之。天时方旱，狱决乃雨，郡人呼为「御史雨」。河东有郑延祚者，母卒二十九年，殡于僧舍壖垣地，真卿劾奏之。兄弟三十年不齿，天下耸动。迁殿中侍御史、武部员外。杨国忠怒其不附己，出为平原太守。安禄山逆节颇著，真卿托以霖雨，修城浚壕，阴料丁壮，实储廪，佯命文士泛舟，饮酒赋诗。禄山密侦之，以为书生，不足虞也。无几禄山反，河朔尽陷，唯平原城有备焉。乃使司兵参军驰奏，玄宗喜曰：「河北二十四郡，唯真卿一人而已。朕恨未识其形状耳。」禄山既陷洛阳，杀留守李憕，以其首招降河北。真卿恐摇人心，杀其使者，乃谓诸将曰：「我识李憕，此首非真也。」久之，为冠饰，以草续支体，棺而葬之。禄山以兵守土门，真卿兄杲卿为常山太守，共破土门。十七郡同日归顺，推真卿为帅，得兵二十万，横绝燕赵。诏加户部侍郎、平原太守。时清河郡客李萼谒于军前，真卿与之经略，共破禄山党二万余人于堂邑。肃宗幸灵武，诏授工部尚书、御史大夫。真卿间道朝于凤翔，拜宪部尚书，寻加御史大夫，弹奏黜陟，朝纲大举。连典蒲州、同州，皆有遗爱。为御史唐实所搆，宰臣所忌，贬饶州刺史。复拜升州浙西节度使，征为刑部尚书。又为李辅国所谮，贬蓬州长史。代宗嗣位，拜利州刺史，入为户部侍郎、荆南节度使。寻除右丞，封鲁郡公。宰相元载私树朋党，惧朝臣言其长短，奏令百官凡欲论事，皆先白长官，长官白宰相，然后上闻，真卿奏疏极言之乃止。后因摄祭太庙，以祭器不修言于朝，元载以为诽谤时政，贬硖州别驾。复为抚州、湖州刺史。元载伏诛，拜刑部尚书。代宗崩，为礼仪使。又以高祖已下七圣，谥号繁多，上议请取初谥为定，为宰相杨炎所忌，不行。改太子少傅，潜夺其权。又改太子太师。时李希烈陷汝州，宰相卢杞素忌其刚正，将中害之，奏以真卿重德，四方所瞻，使往谕希烈，可不血刃而平大寇矣。上从之。事行，朝野失色。李勉闻之，以为失一国老，贻朝廷羞，密表请留。又遣人逆之于路，不及。既见希烈，方宣诏旨，希烈养子千余人，雪刃争前欲杀之，丛遶诟骂，神色不动。希烈以身蔽之，乃就馆舍。希烈因宴其党，召真卿坐观之，使倡优讟朝政以为戏。真卿怒曰：「相公，人臣也，奈何使小辈如此！」遂起。希烈使人问仪制于真卿，答曰：「老夫耄矣，曾掌国礼，所记者诸侯朝觐礼耳。」其后希烈使积薪庭中，以油沃之，令人谓曰：「不能屈节，当须自烧。」真卿投身赴火，其逆党救之。真卿乃自作遗表墓志祭文，示以必死。贼党使缢之，兴元元年八月三日也，年七十七。朝廷闻之，辍朝五日，谥文忠公。真卿四朝重德，正直敢言，老而弥壮。为卢杞所排，身殃于贼，天下冤之。别传云：真卿将缢，解金带以遗使者曰：「吾尝修道，以形全为先。吾死之后，但割吾支节血，为吾吭血以绐之，则吾死无所恨矣。」缢者如其言。既死，复收瘗之。《仙传拾遗》及《戎幕闲谈》、《玉堂闲话》（《广记》三二）。

2. []{#唐轶十八-颜真卿-2}
天宝中，有范氏尼，乃衣冠流也，知人休咎，鲁公颜真卿妻党之亲也。鲁公尉于醴泉，因诣范氏尼问命曰：「某欲就制科，再乞师姨一言。」范氏曰：「颜郎事必成。自后一两月必朝拜，但半年内慎勿与外国人争竞，恐有谴谪。」公又曰：「某官阶尽，得及五品否？」范笑曰：「邻于一品。颜郎所望，何其卑耶！」鲁公曰：「官阶尽，得五品，身著绯衣，带银鱼，儿子补斋郎，某之望满也。」范尼指坐上紫丝布食单曰：「颜郎衫色如此，其功业名节称是。寿过七十。已后不要苦问。」鲁公再三穷诘，范尼曰：「颜郎聪明过人，问事不必到底。」逾月大酺，鲁公是日登制科高等，授长安尉。不数月，迁监察御史。因押班，中有諠哗无度者，命吏录奏次，即哥舒翰也。翰有新破石堡城之功，因泣诉玄宗。玄宗坐鲁公以轻侮功臣，贬蒲州司仓。验其事迹，历历如见。及鲁公为太师，奉使于蔡州，乃叹曰：「范师姨之言，吾命悬于贼必矣。」《戎幕闲谈》（《广记》二二四）。《南部新书》辛。《唐语林》六。　案：《绀珠集》五、《类说》二一、《白孔六帖》八引范尼言「颜郎衫色如此」一段，云出《明皇十七事》，当为《戎幕闲谈》文羼入《明皇十七事》而致误。又《白孔六帖》三三录此谓出《常侍言旨》、《海录碎事》一四谓出《大中遗事》，亦并有误。

3. []{#唐轶十八-颜真卿-3}
颜鲁公真卿为监察御史，充河西陇右军覆屯交兵使。五原旱，有冤狱，狱决乃雨，郡人呼为「御史雨」。《大唐传载》。又《广记》一七二引。《南部新书》乙。《唐语林》一。

4. []{#唐轶十八-颜真卿-4}
颜真卿为平原太守，立三碑，皆自撰亲书。其一立于郡门内，纪同时台省擢牧诣郡者十余人；其一立于郭门之西，纪颜氏曹魏时颜裴、高齐时颜之推俱为平原太守，至真卿凡三典兹郡；其一是东方朔庙碑。镌刻既毕，属幽方起逆，未之立也。及真卿南渡，胡寇陷城，州人埋匿此碑。河朔克平，别驾吴子晁，好事之士也，掘碑使立于庙所。其二碑求得旧文，买石镌勒，树之郡门。时颜任抚州，子晁拓三碑本寄之。颜经艰故，对之怆然，曰：「碑者往年一时之事，何期大贤再为修立，非所望也。」即日专使赍书至平原致谢。子晁后至相州刺史，兼御史大夫。《封氏闻见记》十。《唐语林》六。

5. []{#唐轶十八-颜真卿-5}
〔贺兰〕进明失律于信都城下，有诏抵罪；公纵之，使赴行在。进明之全，乃公之护也。《颜氏行状》（《通鉴考异》一五）。

6. []{#唐轶十八-颜真卿-6}
颜真卿为尚书左丞。代宗车驾自陕府还，真卿请先谒五陵、孔庙，而后还宫。宰相元载谓真卿曰：「公所见虽美，其如不合时宜何？」真卿怒而前曰：「用舍在相公，言者何罪？然朝廷事岂堪相公再破除耶！」载深衔之。《唐语林》五。

7. []{#唐轶十八-颜真卿-7}
颜鲁公为临川内史，浇风莫竞，文教大行。康乐已来，用为嘉誉也。邑有杨志坚者，嗜学而居贫，乡人未之知也。山妻厌其𫗴臛不足，索书求离，志坚以诗送之曰：「平生志业在琴诗，头上如今有二丝。渔父尚知谿谷暗，山妻不信出身迟。荆钗任意撩新鬓，明镜从他别画眉。今日便同行路客，相逢即是下山时。」其妻持诗诣州，请公牒，以求别醮。颜公案其妻曰：「杨志坚素为儒学，遍览九经，篇咏之间，风骚可摭。愚妻覩其未遇，遂有离心。王欢之廪既虚，岂遵黄卷；朱叟之妻必去，宁见锦衣。恶辱乡闾，败伤风俗。若无褒贬，侥幸者多阿王。决二十，后任改嫁。杨志坚秀才，赠布绢各二十疋、禄米二十石，便署随军，仍令远近知委。」江左十数年来，莫有敢弃其夫者。《云溪友议》上。又《广记》四九五引。《唐诗纪事》二八。

8. []{#唐轶十八-颜真卿-8}
肃宗因前事以降诞日为天平地成节。代宗虽不为节，犹受诸方进献。今上即位，诏公卿议。吏部尚书颜真卿奏：「准《礼经》及历代帝王，无降诞日，惟开元中始为之。又复推本意，以为节者，喜圣寿无疆之庆，天下咸贺，故号节曰『千秋』，万岁之后，尚存此日以为节假，恐乖本意。」于是勅停之。《封氏闻见记》四。《唐语林》八。

9. []{#唐轶十八-颜真卿-9}
李希烈跋扈蔡州，时卢杞为相，奏颜鲁公往宣谕之，而谓颜曰：「十三丈此行出自圣意。」颜曰：「公先中丞面上血，某亲舌舐之，乃忍以垂死之年饵于虎口？」杞闻之踣焉。卢即是御史中丞奕之子。《大唐传载》。《唐语林》三。《续世说》一二。

10. []{#唐轶十八-颜真卿-10}
颜鲁公之在蔡州，再从姪岘家僮银鹿始终随之。淮西贼将僭窃，问仪注于鲁公。公答曰：「老夫所记，唯诸侯朝觐之礼耳！」临以白刃，视之晏然。尝草遗表，及自为墓志祭文，以置座隅，竟遇害于龙兴寺。《国史补》上。《唐语林》二。

11. []{#唐轶十八-颜真卿-11}
颜鲁公尝得方士名药服之，虽老，气力壮健如年三四十人。至奉使李希烈，春秋七十五矣。临行，告人曰：「吾之死，固为贼所杀必矣。且元载所得药方，亦与吾同，但载贪甚，等是死，而载不如吾。吾得死于忠耶？」于是命取席固圜其身，挺立一跃而出。又立两藤倚子相背，以两手握其倚处，悬足点空，不至地三二寸，数千百下。又手按床东南隅，跳至西北者，亦不啻五六。乃曰：「既如此，疾焉得死吾耶？异日幸得归骨来秦，吾姪女为裴郾妻者，郾，即鲁公之亲表姪。此女最仁孝，及吾小青衣翦彩者，颇善承事；是时汝必与二人同启吾棺，知有异于常人之死尔！如穆护，穆护，即鲁公男硕之小名也。天性之道，难言至此。」至蔡州，责希烈反逆无状。竟不敢以面目相见，亦不敢以兵刃相恐，潜命献食者馈空器而已。翌日，贼令官翌来缢之。鲁公曰：「老夫受箓及服药，皆有所得。若断吭，道家所忌。今赠使人一黄金带。吾死之后，但割吾他支节为吾吭血以绐之，死无所恨。」且曰：「使人悟慧如此，不事明天子，反事逆贼，何所图也？」官翌从其言。至明年，希烈死，蔡帅陈仙奇奉鲁公丧归京。犹子颜岘实从柳常侍与裴氏女及翦彩同迎丧于镇国仁寺。咸遵遗旨，启棺如生。柳制鲁公挽歌词曰：「杀身终不恨，归丧遂如生。」《唐语林》六。当出《常侍言旨》。

12. []{#唐轶十八-颜真卿-12}
颜太师鲁公刻名于石，或置之高山之上，或沉之大洲之底，而云：「安知不有陵谷之变耶？」《大唐传载》。又《广记》二〇一引作《传记》。《唐语林》四。

13. []{#唐轶十八-颜真卿-13}
见沈颜[2](#唐轶三十四-沈颜-2)。

14. []{#唐轶十八-颜真卿-14}
颜真卿晚年尝载石以行，砻而藏之，遇事以书，随其所在，留其所镌石。《天中记》八。

15. []{#唐轶十八-颜真卿-15}
见怀素[3](#唐轶十四-怀素-3)。

16. []{#唐轶十八-颜真卿-16}
唐颜真卿善真、行书，写鲁山令元德秀墓碑，李华文，李阳冰篆额。后人争打其本，号为「四绝」。《实宾录》四。《古今事文类聚》前集六一。

## 朱　泚

1. []{#唐轶十八-朱泚-1}
朱泚眉分九聚，相者告以大贵，泚信之。《金台录》（《雪仙杂记》六）。

2. []{#唐轶十八-朱泚-2}
〔朱〕泚于宣政殿僭即大位，愚智莫不血怒，衞者多是军人，周行不过数十。自称大秦皇帝，年号应天。伪赦书云：「幽囚之中，神器自至，岂朕薄德所能经营。」彭偃之词。册文，太常少卿樊系之撰，文成服药而卒。故严巨川诗曰：「烟尘忽起犯中原，自古临危贵道存。手持礼器空垂泪，心忆明君不敢言。落日胡笳吟上苑，通宵虏将醉西园。传烽万里无师至，累代何人受汉恩。」《奉天录》一。《南部新书》甲。

3. []{#唐轶十八-朱泚-3}
〔建中〕二年夏五月，京师副元帅李晟收复宫阙。朱泚走泾原，而兵士才余数百人，昏忽迷路，不辨南北，因问路于田父。田父对曰：「岂非朱太尉耶！」伪宰相源休止之曰：「汉皇帝。」泚伪号汉。田父曰：「天不长凶，地不生恶，蛇不为龙，鼠不为虎。天网恢恢，去将何适？」泚怒将杀之，忽亡其所在。及去泾州百余里，泚忽马上叩头称乞命，而手足纷纭若有拒捍，因之坠马。良久复苏，左右扶上马，问其故，泚曰：「见段司农、刘海宾杖戈执戟，与朕相敌，不堪其苦也。」时将士闻者益怀异意。翌日达泾州，伪节度使田希鉴闭门不纳。遂至宁州彭源县，为心腹衞士韩旻、薛纶、朱维孝等逼而坠穽。将杀之，泚谓旻，曰：「汝等朕所钟爱，今将败绩，可忍共杀耶？」旻曰：「诚为陛下腹心，失则不可共为涂炭。今借陛下之首以取富贵也。」言未终，泚首已断。《杜阳杂编》上。《广德神异录》（《广记》一二二）。《南部新书》戊。

## 张光晟

1. []{#唐轶十八-张光晟-1}
贼臣张光晟，其本甚微，而有才用，性落拓嗜酒。壮年为潼关卒，屡被主将鞭笞。……后频立战功，积劳官至司农卿。及建中，德宗西狩，光晟奔从，已至开远门，忽谓同行朝官曰：「今日乱兵，乃泾卒廻戈耳，无所统，正应大掠而过，如令有主，祸未可知。朱泚久在泾源，素得人心，今者在城，傥为泾卒扶持，则难制矣。计其仓遑，未暇此谋，诸公能相逐径往至泚宅，召之俱西乎？」诸公持疑，光晟即奔马诣泚曰：「人主出京，公为大臣，岂是宴居之日？」泚曰：「愿从公去。」命驾将行，而泾卒已集其门矣。光晟自将逃去，因为泚所縻。然而奉泚甚力，每有战，常在其间。及神之阵，泚拜光晟仆射平章事，统兵出战，大败而还。《集异记》（《广记》三○四）。

## 源　休

1. []{#唐轶十八-源休-1}
〔朱〕泚始乱长安，源休、姚令言等广陈图谶，以坚泚意。及为伪宰相，日益自负。休乃收图书，贮仓廪，作萧何事业。或闻王师不利，而喜色出面，谓令言曰：「天下将定。吾等之功岂后于萧何矣？」令言曰：「汉皇未弱于刘季。」休退语伪黄门侍郎蒋谏曰：「若度其才，即吾为萧，姚为曹耳。」识者闻之，谓休不奈官职。乔琳虽受伪官而性好谐戏，因语旧僚曰：「源公真所谓火迫酂侯耳。」《杜阳杂编》上。《大唐新语》（《广记》二五五）。《续世说》六。

## 乔　琳

1. []{#唐轶十八-乔琳-1}
乔琳以天宝元年冬自太原赴举，至大梁，舍于逆旅。时天寒雪甚，琳马死，佣仆皆去，闻浚仪尉刘彦庄喜宾客，遂往告之。彦庄客申屠生者善鉴人，自云八十以上，颇箕踞傲物，虽知名之士未尝与之揖让。及琳至，则言款甚狎，彦庄异之。琳既出，彦庄谓生曰：「他宾客贤与不肖，未尝见生与之一言，向者乔生一布衣耳，何词之密欤？」生笑曰：「此固非常人也。且当为君之长吏，宜善视之，必获其报。向与之言，盖为君结交耳。然惜其情反于气，心不称质，若处极位，不至百日，年过七十，当主非命。子宜志之。」彦庄遂馆之数日，厚与车马，送至长安，而申屠生亦告去，且曰：「吾辱君之惠，今有以报矣，请从此辞。」竟不知所在。琳后擢进士登第，累佐大府。大历中，除怀州刺史。时彦庄任修武令，误断狱，有死者，为其家讼冤，诏下御史劾其事。及琳至，竟获免。建中初，征拜中书侍郎平章事，在位八十七日，以疾罢。后陷贼朱泚中，方削发为僧，泚知之，竟逼受逆命。及收复，亦陈其状，太尉李晟欲免其死，上不可，遂诛之，年七十一矣。《前定录》。又《广记》一五○引。《南部新书》庚。

2. []{#唐轶十八-乔琳-2}
朱泚陷京师，天子幸梁洋，乔琳侍从。至盩厔南谷口，奏德宗曰：「臣为陛下仙游寺出家以禳灾。」上甚喜，惜其去，不能阻，乃听之。至仙游不逾月，入京师持杯乞匄。人有布施者，琳戏之曰：「尚有常施。」后反为泚作吏部尚书，知选事。有选人通官，云「不稳便」，又戏云：「只公此选得稳便否？」泚败，上亲点逆人簿，至琳。上曰：「与卿平昔分深，盩厔相舍，甚欲赦卿，其如法何？持杯判官选，言犹在耳。当时戏谈时，朕于尔时惶惶也。」左右喝琳付法。《唐语林》六。《芝田录》（《类说》一一）。

3. []{#唐轶十八-乔琳-3}
见源休[1](#唐轶十八-源休-1)。

## 彭　偃

1. []{#唐轶十八-彭偃-1}
大历中，彭偃未仕时，尝有人谓曰：「君当得珠而贵，后且有祸。」寻为官得罪，谪为澧州司马。既至，以江中多蚌，偃喜，以为珠可贵，即命人采之，获蚌甚多，而卒无有应。及朱泚反，召偃为伪中书舍人。偃方悟得珠乃朱泚也。果诛死。《宣室志》一。又《广记》一四三引。

## 朱　滔

1. []{#唐轶十八-朱滔-1}
朱滔括兵，不择士族，悉令赴军，自阅于毬场。有士子容止可观，进趋淹雅。滔自问之曰：「所业者何？」曰：「学为诗。」问：「有妻否？」曰：「有。」即令作寄内诗，援笔立成。词曰：「握笔题诗易，荷戈征戍难。惯从鸳被暖，怯向雁门寒。瘦尽宽衣带，啼多渍枕檀。试留青黛着，回日画眉看。」又令代妻作诗答曰：「蓬鬓荆钗世所稀，布裙犹是嫁时衣。胡麻好种无人种，合是归时底不归。」滔遗以束帛，放归。《本事诗·情感》。《古今诗话》（《诗话总龟》前集二三）。

## 李希烈

1. []{#唐轶十八-李希烈-1}
建中中，李希烈攻汴州，城未陷，用百姓妇女及辎重以实壕堑，谓之湿梢。《大唐传载》。又《广记》二六九引。

## 张忠志

1. []{#唐轶十八-张忠志-1}
〔张〕忠志末年，惟纳妖妄之人、兼阴阳、术数、谄媚苟且之辈，争献图谶。称有尊位，诈作朱草、灵芝，凿石上作名字。又于后堂院结坛场，清斋菜食，置金杯、玉斝、银盘，云甘露神酒自至其内。又言天符下降。忠志自谓命符上天，将吏罔有谏者。使行文牒，布告州县云：「灵芝朱草，王者之瑞，辄生坛上，香满院中，灵石呈祥，天符飞应，甘露如蜜，神酒盈杯，匪我所求，不期自至。各牒管内郡县，宜令知委，同为喜庆也。」既而日为妖妄者更相矫云：「不日当有天神下降，持金箱玉印而至，然后即大位，为天所授也。四方皆自归伏，不待征讨，海内坐而定矣。」忠志大悦。多以金银、罗锦，异物赏之。阴阳、妖妄者自知虚伪，恐事泄见诛，共言：「相公宜服甘露、灵芝草汤，即天神降速。」忠志一任妖者，遂于汤中密著毒乐，既饮毕，便失音，三日而卒。《燕南记》（《通鉴考异》一八）。

## 王士真

1. []{#唐轶十八-王士真-1}
唐贞元中有李生者，家河朔间，少有膂力，恃气好侠，不拘细行，常集轻薄少年二十余辈为乐。厥后省过，折节读书，以诗名称之。累为河朔官，改深州录事参军。生美风仪，善谈笑，曲晓吏事，廉谨明干，至于击鞠饮酒，兼能之，雅为太守所重。时王武俊帅成德军，恃功负众，不顾法度，支郡守畏之侧目。尝遣其子士真巡属郡，至深州，太守大具牛酒，所居备声乐，宴士真。太守畏武俊，而奉士真之礼甚谨，又虑有以酒忤士真者，以是僚吏宾客一不敢召。士真大喜，以为他郡莫能及，欢饮入夜，士真乃曰：「幸使君见待之厚，欲尽乐于今夕。岂无嘉宾韵士？愿为我召而见之。」太守致敬前白曰：「偏郡无名人。其僚属庸猥，恐其辞令不谨，礼度失当。少有愆责，吾之任也。」士真强之，太守曰：「录事参军李某，愿以侍谈笑。」士真曰：「但命之。」于是召李生。生入趋拜，士真见之，色甚怒。既而命坐，貌益恭。士真甚不悦，瞪视攘腕，无向时之欢矣。太守惧，莫知所谓，顾视生，腼然而汗，不能持杯。一座皆愕。少顷，士真叱左右缚李某系狱，左右即牵李袂疾去，械狱中。已而士真欢饮如初。迨晓宴罢。……有顷，士真醉悟，急召左右往狱中取李某首来，左右即于狱中斩其首以送士真，士真熟视而笑。既而又与太守大饮于郡斋，酒酣，太守因欢甚，乃曰：「某幸得守一郡，而副大使下察弊政，宽不加罪，为恩厚矣。昨夕，副大使命某召他客，属郡僻小无客，不足奉欢宴者，窃以李某善饮酒，故为召之，而李某愚劣，不习礼法，有忤于明公，实余之罪也。今明公既已诛之，宜矣。窃有所未晓，敢问李某之罪何为者？愿得明公教之，且用诫于将来也。」士真笑曰：「李生亦无罪，但一见之，即忿然激吾怒，便有戕戮之意。今既杀之，吾亦不知其所以然也。君无再言。」《宣室志》三。又《广记》一二五引。

## 李师古

1. []{#唐轶十八-李师古-1}
刘元迥者，狡妄人也，自言能炼水银作黄金，又巧以鬼道惑众，众多迷之，以是致富。李师古镇平卢，招延四方之士，一艺者至，则厚给之。元迥遂以此术干师古，师古异之，面试其能，或十铢五铢，皆立成焉。盖先以金屑置于汞中也。师古曰：「此诚至宝，宜何用？」元迥贵成其奸，不虞后害，乃曰：「杂之他药，徐烧三年，可以飞仙；为食器，可以避毒；以为翫用，可以辟邪。」师古大神之，因曰：「再烧其期稍缓。子且为我化十斤，将备吾所急之器也。」元迥本衒此术，规师古钱帛，逡巡则谋遯去。为师古縻之，专令烧金，其数极广。元迥无从而致，因以鬼道说师古曰：「公绍续一方三十余载，虽戎马仓廪天下莫与之俦，然欲遣四方仰归威德，所图必遂者，须假神祇之力。」师古甚悦，因而询之。元迥则曰：「泰岳天齐王，玄宗东封，因以沈香刻制其像，所以玄宗享国永年。公能以他宝易其像，则受福与开元等矣。」师古狂悖，甚然之。元迥乃曰：「全躯而致，或恐卒不能办。且以黄金十五斤，铸换其首，固当获祐矣。」师古曰：「君便先为烧之，速成其事。」元迥大笑曰：「天齐虽曰贵神，乃鬼类耳，若以吾金为其首，岂冥鬼敢依至灵之物哉？是则斥逐天齐，何希其福哉！但以山泽纯金而易之，则可矣。」师古尤异之，则以藏金二十斤恣元迥所为，仍命元迥就岳庙而易焉。元迥乃以铅锡杂类，镕其外而易之，怀其真金以归，为师古作饮食器皿，靡不办集矣。师古尤加礼重，事之如兄。玉帛姬妾居第，资奉甚厚。明年，……而师古暴疡，不数日，脑溃而卒。其弟师道领事，即令判官李文会、虞早等按之，元迥辞穷，戮之于市。《集异记》（《广记》三〇八）。

## 李怀光

1. []{#唐轶十八-李怀光-1}
〔兴元元年〕七月十二日，驾还长安。上使谏议大夫孔巢父、中官谭怀仙持诏赦怀光曰：「奉天之时，非卿不能救朕；今日之事，非朕不能容卿。宜委军赴阙，以保官爵。」使者将至，怀光阴导其卒使留己。卒之蕃、浑者希怀光意，辄害二使，欲食其肉。怀光翼而覆之，全尸以闻。《邠志》（《通鉴考异》一八）。

2. []{#唐轶十八-李怀光-2}
李怀光既叛于蒲，朝廷以法诛之。有子七人，其长曰铦，谓诸弟曰：「我兄弟不可死于兵卒之手，曾不自裁！」于是执劒俱斩弟首，堆积叠之，立劒于中，以心淬劒，乃洞于胸。闻者伤之。《独异志》下。　案：铦，史传作淮。

## 顾　况

1. []{#唐轶十八-顾况-1}
顾况从辟，与府公相失，揖出幕。况曰：「某梦口与鼻争高下。口曰：『我谈今古是非，尔何能居我上？』鼻曰：『饮食非我不能辨。』眼谓鼻曰：『我近鉴豪端，远察天际，惟我当先。』又谓眉曰：『尔有何功，居我上？』眉曰：『我虽无用，亦如世有宾客，何益主人？无即不成礼仪。若无眉，成何面目？』」府公悟其讥，待之如初。又旧说：顾况与韦夏卿饮酒，时金气已残，夏卿请席征秋后意，或曰「寒蝉鸣」，或曰「班姬扇」，而况云「马尾」，众哂之。曰：「此非在秋后乎？」《唐语林》六。

2. []{#唐轶十八-顾况-2}
吴郡顾况，贞元中进士及第，词清妙绝，为韩晋公浙西观察判官。公尝有乳母与外相通，卜射求事，公持法欲杀，阖宅莫敢言，密令人言于况令救之。况乃诣公所问何故，公曰：「天下皆知某守法，岂伊乳母先犯也？」况对曰：「三尺儿亦知公法令禁，何宅内人而违犯？然公幼年时读书早起夜卧，看侍即要乳母，今年长为公相侯伯，乳母焉用哉？诚宜杀之也。」公悲悟，遽舍之。况后在朝为小著，谐谑轻薄，傲毁朝士，贬信州司马。《桂苑丛谈·史遗》。又《类说》二七引《史遗》。

3. []{#唐轶十八-顾况-3}
白尚书应举，初至京，以诗谒顾著作。顾覩姓名，熟视白公曰：「米价方贵，居亦弗易。」乃披卷，首篇曰：「离离原上草，一岁一枯荣。野火烧不尽，春风吹又生。」即嗟赏曰：「道得个语，居即易矣。」因为之延誉，声名大振。《幽闲鼓吹》又《广记》一七○引。《唐摭言》七。《古今诗话》（《诗话总龟》前集四）。《唐语林》三。《优古堂诗话》。《唐才子传》六。

4. []{#唐轶十八-顾况-4}
明皇代，以杨妃、虢国宠盛，宫娥皆颇衰悴，不备掖庭。常书落叶，随御水而流云：「旧宠悲秋扇，新恩寄早春。聊题一片叶，将寄接流人。」顾况著作闻而和之。既达宸聪，遣出禁内者不少。或有五使之号焉。和曰：「愁见莺啼柳絮飞，上阳宫女断肠时。君恩不禁东流水，叶上题诗寄与谁。」《云溪友议》下。《唐诗纪事》七八。

5. []{#唐轶十八-顾况-5}
顾况在洛，乘间与三诗友游于苑中，坐流水上，得大梧叶，题诗上曰：「一入深宫里，年年不见春。聊题一片叶，寄与有情人。」况明日于上游，亦题叶上，放于波中，诗曰：「花落深宫莺亦悲，土阳宫女断肠时。帝城不禁东流水，叶上题诗欲寄谁。」后十余日，有人于苑中寻春，又于叶上得诗，以示况，诗曰：「一叶题诗出禁城，谁人酬和独含情。自嗟不及波中叶，荡漾乘春取次行。」《本事诗·情感》。《名贤诗话》（《诗话总龟》前集二三）。　案：宫女叶上题诗，又见卢渥、李茵。

6. []{#唐轶十八-顾况-6}
李邺侯为相日，吴人顾况西游长安，邺侯一见如故，待以殊礼。邺侯卒，况作《白鸟诗》以寄怀，曰：「万里飞来为客鸟，曾蒙丹凤借枝柯。一朝凤去梧桐死，满目鸱鸢奈尔何？」大为权贵所嫉，贬饶州司户。《贾氏谈录》。《侯鲭录》六。

7. []{#唐轶十八-顾况-7}
吴人顾况，词句清绝，杂之以诙谐，尤多轻薄。为著作郎，傲毁朝列，贬死江南。《国史补》中。

8. []{#唐轶十八-顾况-8}
见贺知章[5](#唐轶十二-贺知章-5)。

9. []{#唐轶十八-顾况-9}
顾况著作披道服在茅山，有一秀才行吟曰：「驻马上山阿。」久思不得。顾曰：「何不道『风来屎气多』？」秀才云：「贤莫无礼。」顾曰：「是况。」其人渐惕而退。《北梦琐言》七。

10. []{#唐轶十八-顾况-10}
顾况志尚疏逸，近于方外。有时宰曾招致，将以好官命之，况以诗答曰：「四海如今已太平，相公何用唤狂生。此身还似笼中鹤，东望沧洲叫一声。」后吴中皆言况得道解化去。《尚书故实》。又《广记》二○二引。《南部新书》乙。《唐诗纪事》二八。

11. []{#唐轶十八-顾况-11}
顾况全家隐居茅山，竟莫知所止。其子非熊及第归庆，既莫知况宁否，亦隐于旧山。或闻有所遇长生之秘术也。《唐摭言》八。《唐才子传》三。

12. []{#唐轶十八-顾况-12}
顾况字逋翁，吴兴人。不修检操，颇好诗咏，善画山水。初为韩晋公江南判官，入为著作佐郎，久次不迁，乃嘲诮宰相，为宪司所劾，贞元五年贬饶州司户。居茅山，以寿终。有《画评》一篇，未为精当也。《历代名画记》一○。《唐诗纪事》二八。

13. []{#唐轶十八-顾况-13}
顾况字逋翁；文词之暇，兼攻小笔。尝求知新亭监，人或诘之，谓曰：「余要写貌海中山耳。」仍辟善画者王默为副知也。《尚书故实》。又《广记》二一三引。《唐诗纪事》二八。参看王默1。

14. []{#唐轶十八-顾况-14}
大历中，吴士姓顾，何焯注：「此顾逋翁也。」 以画山水历抵诸侯之门。每画，先帖绢数十幅于地，乃硏墨汁及调诸采色，各贮一器，使数十人吹角击鼓，百人齐声噉叫。顾子着锦袄锦缠头，饮酒半酣，遶绢帖走十余匝，取墨汁摊写于绢上，次写诸色，乃以长巾一，一头覆于所写之处，使人坐压，己执巾角而曳之，回环既遍，然后以笔墨随势开决为峰峦岛屿之状。夫画者澹雅之事，今顾子瞋目鼓噪，有战之象，其画之妙者乎！《封氏闻见记》五。

15. []{#唐轶十八-顾况-15}
顾况丧一子，年十七。其子魂游，恍惚如梦，不离其家。顾悲伤不已，因作诗，吟之且哭。诗云：「老人丧一子，日暮泣成血。心逐断猿惊，迹随飞鸟灭。老人年七十，不作多时别。」其子听之感恸，因自誓忽若作人，当再为顾家子。经日，如被人执至一处，若县吏者，断令托生顾家，复都无所知。忽觉心醒，开目认其屋宇，兄弟亲爱满侧，唯语不得。当其生也，以后又不记。年至七岁，其兄戏批之，忽曰：「我是尔兄，何故批我！」一家惊异，方叙前生事，历历不误。弟妹小名，悉遍呼之。抑知羊叔子事非怪也。即进士顾非熊，成式常访之，涕泣为成式言。释氏《处胎经》，言人之住胎，与此稍差。《酉阳杂俎》前集一二。又《广记》三八八引。《唐诗纪事》六三。

16. []{#唐轶十八-顾况-16}
唐著作郎顾况，字逋翁，好轻侮朝士，贬在江外，多与僧道交游。时居茅山，暮年有一子，即非熊前身也。一旦暴亡，况追悼哀切，所不忍言，乃吟曰：「老人丧爱子，日暮泣成血。老人年七十，不作多时别。」非熊在冥间闻之，甚悲忆，遂以情告冥官，皆悯之。遂商量却令生于况家，三岁能言冥间闻父苦吟，却求再生之事，历历然。长成应举，擢进士第。或有朝士问，即垂泣而言之。王定保《摭言》云：人传况父子皆有所遇，不知何适。由此而言，信有之矣。《北梦琐言》八。

## 戴叔伦

1. []{#唐轶十八-戴叔伦-1}
贞元五年，初置中和节。御制诗，朝臣奉和，诏写本赐戴叔伦于容州，天下荣之。《国史补》下。又《广记》一九八引。《衣冠盛事》（陶本《说郛》三一）。《广卓异记》（《诗话总龟》前集一○）。

2. []{#唐轶十八-戴叔伦-2}
戴叔伦贞元中罢容管都督，上表请度为道士。《唐摭言》八。

## 戎　昱

1. []{#唐轶十八-戎昱-1}
李夔廉桂林，月夜闻邻居吟咏之音清，迟明访之，乃昱也，即延为幕宾。后因饮席调其侍儿，夔微知其故，即赠之。昱感怍赋诗，有「恩合死前酬」之句。《郡斋读书志》四中。《唐才子传》三。　案：李夔，当为「李昌夔」，大历八年为桂管观察使。

2. []{#唐轶十八-戎昱-2}
韩晋公镇浙西，戎昱为部内刺史。失州名。 郡有酒妓，善歌，色亦媚妙，昱情属甚厚。浙西乐将闻其能，白晋公，召置籍中。昱不敢留，饯于湖上，为歌词以赠之；且曰：「至彼令歌，必首唱是词。」既至，韩为开筵，自持杯，命歌送之，遂唱戎词。曲既终，韩问曰：「戎使君于汝寄情邪？」悚然起立曰：「然。」言随泪下。韩令更衣待命，席上为之忧危。韩召乐将责曰：「戎使君名士，留情郡妓，何故不知而召置之，成余之过！」乃笞之。命与妓百缣，即时归之。其词曰：「好去春风湖上亭，柳条藤蔓系离情。黄莺久住浑相识，欲别频啼四五声。」《本事诗·情感》。《古今诗话》（《诗话总龟》前集二三）。

3. []{#唐轶十八-戎昱-3}
见于頔[7](#唐轶十七-于頔-7)。

4. []{#唐轶十八-戎昱-4}
宪宗皇帝朝，以北狄频侵边境，大臣奏议，古者和亲之有五利，而日无千金之费。上曰：「比闻有一卿能为诗，而姓氏稍僻，是谁？」宰相对曰：「恐是包子虚、冷朝阳。」皆不是也。上遂吟曰：「山上青松陌上尘，云泥岂合得相亲？世路尽嫌良马瘦，唯君不弃卧龙贫。千金未必能移姓，一诺从来许杀身。莫道书生无感激，寸心还是报恩人。」侍臣对曰：「此是戎昱诗也。京兆尹李銮拟以女嫁昱，令改其姓，昱固辞焉。」上悦曰：「朕又记得《咏史》一篇，此人若在，便与朗州刺史。武陵桃源，足称诗人之兴咏。」圣旨如此稠叠，士林之荣也。其《咏史诗》云：「汉家青史内，计拙是和亲。社稷依明主，安危托妇人。岂能将玉貌，便欲静胡尘。地下千年骨，谁为辅佐臣？」上笑曰：「魏绛之功，何其懦也？」大臣公卿遂息和戎之论矣。《云溪友议》下。又《广记》一九八引。《诗话总龟》前集四。《唐诗纪事》二八。《唐才子传》三。

5. []{#唐轶十八-戎昱-5}
戎昱，不知何许人也，建中间为虔州刺史。作字有楷法。其用笔类段季展，然筋骨太刚，而殊乏婉媚，故雅德者避之。尝书其自作《早梅》诗云：「应缘近水花先发，疑是经春雪未消。」岂有得于此者，宜其字特奇崛，盖是挟胜气以作之耳。《宣和书谱》四。

## 梁　肃

1. []{#唐轶十八-梁肃-1}
贞元中，李元宾、韩愈、李绛、崔群同年进士。先是四君子定交久矣，共游梁补阙之门，居三岁，肃未之面，而四贤造肃多矣，靡不偕行。肃异之，一日延接，观等俱以文学为肃所称，复奖以交游之道。然肃素有人伦之鉴，观、愈等既去，复止绛、群，曰：「公等文行相契，他日皆振大名；然二君子位极人臣，勉旃！勉旃！」后二贤果如所卜。《唐摭言》七。又《广记》一七○引。　案：梁肃之「肃」，原误作「萧」，《广记》不误。

2. []{#唐轶十八-梁肃-2}
陆忠州榜时，梁补阙肃、王郎中杰佐之，肃荐八人俱捷，余皆共成之。故忠州之得人，皆烜赫。事见韩文公与陆傪员外书。《唐摭言》八。

## 符　载

1. []{#唐轶十八-符载-1}
唐武都符载，字厚之，本蜀人，有奇才。始与杨衡、宋济栖青城山以习业，杨衡擢进士第，宋济先死无成，唯符公以王霸自许，耻于常调，怀会之望。韦南康镇蜀，辟为支使，虽曰受知，尚多偃蹇。韦公于二十四化设醮，请撰斋词，于时陪饮于摩诃之池，符公离席盥潄，命使院小吏十二人捧砚。人分两题，绕步池滨，各授口占，其敏速如此。刘辟时为金吾仓曹参军，依栖韦公，特与譔真赞，其词云：「矫矫化初，气杰文雄。灵螭出水，秋鹗乘风。行义则固，辅仁乃通。他年良觌，麟阁之中。」洎京兆变故，彭城知留务，起雄据之意，符为其所縻。凡有代奏，愈更恭顺。刘辟之败也，幕寮多罹其祸，唯符生以牋奏藁草一箧呈高崇文相公，长揖东下，栖于庐山。即前之真赞，可谓有先鉴也。居浔阳二林间，优游卒岁。南昌军奏请为副倅，授奉礼郎，不赴。命小僮持一幅上于襄阳，乞百万钱买山。四方交辟，羔雁盈于山门，草堂中以女妓二十人娱侍，声名借甚。于时守道循常者号曰「凶人」。曾览符公全集，其文简举清便。入其堂奥者，唯建平子覃正夫乎？宋济虽有词学，其文冗泛，非符之流。湛贲卒于彭山宰，墓铭即宋文也。《北梦琐言》五。又《广记》一九八引。《唐诗纪事》五一。

2. []{#唐轶十八-符载-2}
见于頔[7](#唐轶十七-于頔-7)。

3. []{#唐轶十八-符载-3}
唐符载文学武艺双绝，常畜一剑，神光照夜为昼。客游至淮浙，遇巨商舟舰，遭蛟作梗，不克前进，掷剑一挥，血洒如雨，舟舸安流而逝。后遇寒食，于人家裹秬粽，麤如桶，食刀不可用，以此剑断之讫，其剑无光，若顽铁，无所用矣。古人云：「千钧之弩，不为鼷鼠发机。」其此剑之谓乎。《芝田录》（《广记》二三二）。

## 杨　衡

1. []{#唐轶十八-杨衡-1}
见李群[1](#唐轶二十一-李群-1)。

## 崔　郊

1. []{#唐轶十八-崔郊-1}
见于頔[7](#唐轶十七-于頔-7)。

## 李　观

1. []{#唐轶十八-李观-1}
见梁肃[1](#唐轶十八-梁肃-1)。

2. []{#唐轶十八-李观-2}
李观作《百年歌》，王湜请其法，观向湜弹指曰：「遗子爪甲清尘，庶几文思有加。」《诗源指诀》（《云仙杂记》六）。

3. []{#唐轶十八-李观-3}
李元宾与弟书云，赖一仆佣债，以资日给。其文颇勤勤叙之，而不记姓名。《唐摭言》一五。

## 于公异

1. []{#唐轶十八-于公异-1}
德宗览李令收城露布，至「臣已肃清宫禁，祇谒寝园，钟簴不移，庙貌如故」，感涕失声，左右六军皆呜咽。露布，于公异之词也。议者以国朝捷书露布无如此者。公异后为陆贽所忌，诬以家行不至，赐《孝经》一卷，坎而终，朝野惜之。《国史补》上。又《广记》四九六引。《侯鲭录》六。

## 严巨川

1. []{#唐轶十八-严巨川-1}
见朱泚[2](#唐轶十八-朱泚-2)。

## 欧阳詹

1. []{#唐轶十八-欧阳詹-1}
见常衮[7](#唐轶十六-常衮-7)。

2. []{#唐轶十八-欧阳詹-2}
见林藻[1](#唐轶十八-林藻-1)。

3. []{#唐轶十八-欧阳詹-3}
欧阳詹字行周，泉州晋江人。弱冠能属文，天纵浩汗。贞元年，登进士第。毕关试，薄游太原，于乐籍中因有所悦，情甚相得。及归，乃与之盟曰：「至都当相迎耳。」即洒泣而别，仍赠之诗曰：「驱马渐觉远，廻头长路尘。高城已不见，况复城中人。去意既未甘，居情谅多辛。五原东北晋，千里西南秦。一屦不出门，一车无停轮。流萍与系瓠，早晚期相亲。」寻除国子四门助教，住京。籍中者思之不已，经年，得疾且甚，乃危妆引髻，刃而匣之，顾谓女弟曰：「吾其死矣。苟欧阳生使至，可以是为信。」又遗之诗曰：「自从别后减容光，半是思郎半恨郎。欲识旧时云髻样，为奴开取缕金箱。」绝笔而逝。及詹使至，女弟如言，径持归京，具白其事。詹启函阅之，又见其诗，一恸而卒。故孟简赋诗哭之。《闽川名士传》（《广记》二七四）。《唐诗纪事》三五。

## 姚　岘

1. []{#唐轶十八-姚岘-1}
姚岘有文学，而好滑稽，遇机即发。姚仆射南仲廉察陕郊，岘初释艰服候见，以宗从之旧，延于中堂。吊讫，未语及他事。陕当两京之路，宾客谒无时。门外忽有投刺者云：「李过庭。」仆射曰：「过庭之名甚新，未知谁家子弟？」客将左右皆称不知。又问岘：「知之否？」岘初犹俛首嚬眉，顷之自不可忍，敛手言曰：「恐是李趋儿。」仆射久方悟而大笑。《因话录》四。又《广记》二五○引。

2. []{#唐轶十八-姚岘-2}
姚岘为于頔陕州掾，不胜其虐。与其弟泛舟于河，遂自投而死。《南部新书》辛。

## 崔　护

1. []{#唐轶十八-崔护-1}
博陵崔护，姿质甚美，而孤洁寡合。举进士下第，清明日独游都城南，得居人庄。一亩之宫，而花木丛萃，寂若无人。扣门久之，有女子自门隙窥之，问曰：「谁耶？」以姓字对，曰：「寻春独行，酒渴求饮。」女入以杯水至，开门设床命坐，独倚小桃斜柯伫立，而意属殊厚，妖姿媚态，绰有余妍。崔以言挑之，不对，目注者久之。崔辞去，送至门，如不胜情而入。崔亦睠盼而归，嗣后绝不复至。及来岁清明日，忽思之，情不可抑，迳往寻之。门墙如故，而已锁扃之，因题诗于左扉曰：「去年今日此门中，人面桃花相映红。人面秪今何处去，桃花依旧笑春风。」后数日，偶至都城南，复往寻之，闻其中有哭声，扣门问之，有老父出曰：「君非崔护邪？」曰：「是也。」又哭曰：「君杀吾女。」护惊起。莫知所答。老父曰：「吾女笄年知书，未适人，自去年以来，常恍惚若有所失，比日与之出，及归，见左扉有字，读之，入门而病，遂绝食数日而死。吾老矣，此女所以不嫁者，将求君子以托吾身，今不幸而殒，得非君杀之耶？」又特大哭。崔亦感恸，请入哭之。尚俨然在床。崔举其首，枕其股，哭而祝曰：「某在斯，某在斯。」须臾开目，半日复活矣。父大喜，遂以女归之。《本事诗·情感》。《唐诗纪事》四○。

2. []{#唐轶十八-崔护-2}
崔护不登科，怒其考官苗登，即崔之三从舅也。乃私试为判头，毁其舅，曰：「甲背有猪皮之异，人问曰：何不去之，有所受。」其判曰：「曹人之袒重耳，骈胁再观。相里之剥苗登，猪皮斯见。」初，登为东畿尉，相里造为尹，曾欲笞之，袒其背，有猪毛，长数寸。故又曰：「当偃兵之时则隧而无用，在穴食之日则摇而有求。」皆言其尾也。《刘宾客嘉话录》（《广记》二五五）。

## 崔　膺

1. []{#唐轶十八-崔膺-1}
崔膺，博陵人也。性狂，少长于外家，不齿，及长能文，首出众子，作《道旁孤儿歌》以讽外氏，其文典而美。常在张建封书院，怜其才，引为上客，善为画。时因酒兴，偶画得一疋马，为诸小儿窃去。一旦将行营，大叫，称：「膺失马！」张公令捕之，厢将问毛色，应云：「膺马昨夜犹在毡下。」监军怒，请杀之。建封与监军先有约，彼此不相违。建封曰：「却乞取崔膺。」军中遂舍之。《桂苑丛谈·史遗》。《唐诗纪事》四三。

2. []{#唐轶十八-崔膺-2}
见张建封[3](#唐轶十七-张建封-3)。

3. []{#唐轶十八-崔膺-3}
淮南节度杜佑先婚梁氏女，梁卒，策嬖姬李氏为正嫡，有𠡠封邑，为国夫人。膺密劝请让追封亡妻梁氏，佑请膺为表，略云：「以妾为妻，鲁史所禁。」又云：「岂伊身贱之时，妻同勤苦，宦达之后，妾享荣封」云云。梁氏遂得追封，李亦受其命，时议美焉。其后终为李氏所怒。社日，公命食彘肉，因为李氏划堇而卒。《桂苑丛谈·史遗》。《史遗》（《类说》二七）。《五总志》　案：崔膺，《类说》误作「崔英」。

4. []{#唐轶十八-崔膺-4}
膺前于宛陵太守宥一小将，斯人感之，以女为托。见膺性狂，后恐弃背，乃请一帖，曰：「索妇不可为妾。」后果见背，其人执书理之，膺之辞失。《史遗》（《类说》二七）。

## 刘　商

1. []{#唐轶十八-刘商-1}
刘商，官至检校礼部郎中，汴州观察判官。少年有篇咏高情。工画山水树石。初，师于张璪，后自造真为意。自张贬窜后，尝惆怅赋诗曰：「苔石苍苍临涧水，谿风袅袅动松枝。世间惟有张通会，流向衡阳那得知。」或云商后得道。《历代名画记》一○。又《广记》二一三引。《唐才子传》四。

2. []{#唐轶十八-刘商-2}
刘商，官为郎中，爱画松石、树石，格性高迈。时有毕庶子亦善画松树、水石，时人云：「刘郎中松树孤标，毕庶子松根绝妙。」《唐朝名画录》。

3. []{#唐轶十八-刘商-3}
刘商，彭城人也，家于长安。少好学强记，精思攻文。有《胡笳十八拍》盛行于世，儿童妇女咸悉诵之。进士擢第，历台省为郎。性躭道术，逢道士即师资之。炼丹服气，靡不勤切。每叹光阴甚促，筋骸渐衰，朝驰暮止，但自劳苦。浮荣世官，何益于己！古贤皆隳官以求道，多得度世。幸毕婚嫁，不为俗累，岂劣于许远游哉！由是以病免官，道服东游。入广陵，于城街逢一道士，方卖药，聚众极多，所卖药，人言颇有灵効。众中见商，目之相异，乃罢药，携手登楼，以酒为劝。道士所谈，自秦汉历代事，皆如目覩。商惊异，师敬之，复言神仙道术不可得也。及暮，商归侨止，道士下楼，闪然不见，商益讶之。商翌日又于城街访之，道士仍卖药，见商愈喜，复挈上酒楼，剧谈劝醉。出一小药囊赠商，并戏吟曰：「无事到扬州，相携上酒楼。药囊为赠别，千载更何求。」商记其吟。暮乃别去。后商累寻之，不复见也。乃开囊视，重纸裹一葫芦子，得九粒药，如麻粟，依道士口诀吞之，顿觉神爽不饥，身轻醒然。过江游茅山。久之，复往宜兴张公洞，当游之时，爱罨画溪之景，遂于胡父渚葺居，隐于山中。近樵者犹见之，曰：「我刘郎中也。」而莫知所止。已为地仙矣。《续仙传》（《广记》四六）。

## 苑

1. []{#唐轶十八-苑-1}
唐尚书裴胄镇江陵，常与苑论有旧。论及第后，更不相见，但书札通问而已。论弟方应举，过江陵，行谒地主之礼。客因见名，曰：「秀才之名，虽字不同，且难于尚书前为礼，如何？」会怀中有论旧名纸，便谓客将曰：「某自别有名。」客将见日晚，仓遑遽将名入，胄喜曰：「苑大来矣，屈入。」至中庭，胄见貌异。及坐，揖曰：「足下第几？」对曰：「第四。」胄曰：「与苑大远近？」曰：「家兄。」又问曰：「足下正名何？」对曰：「名论。」又曰：「贤兄改名乎？」曰：「家兄也名论。」公庭将吏，于是皆笑。及引坐，乃陈本名名。既逡巡于便院，俄而远近悉知。《干子》（《广记》二四二）。

## 刘言史

1. []{#唐轶十八-刘言史-1}
皮日休《刘枣强碑文》云：……有与李贺同时，有刘枣强焉。先生姓刘氏，名言史，不详其乡里。所有歌诗千首，其美丽恢赡，自贺外，世莫得比。王武俊之节制镇冀也，先生造之。武俊性雄健，颇好词艺，一见先生，遂加异敬。将署之宾位，先生辞免。武俊善骑射，载先生以贰乘，逞其艺于野。武俊先骑，惊双鸭起于蒲稗间，武俊控弦，弦不再发，双鸭联毙于地。武俊欢甚，命先生曰：「某之伎如是，先生之词如是，可谓文武之会矣。何不出一言以赞耶！」先生由是马上草《射鸭歌》以示武俊，议者以为祢正平《鹦鹉赋》之类也。武俊益重先生，由是奏请官先生，诏授枣强令。先生辞疾不就，世重之曰刘枣强，亦如范莱芜之类焉。故相国陇西公夷简之节度汉南也，少与先生游，且思相见，命列将以襄之髹器千事赂武俊，以请先生。武俊许之。先生由是为汉南相府宾冠。陇西公日与之为笔宴，其献酬之歌诗，大播于当时。陇西公从事或曰：「以某下走之才，诚不足污辱重地，刘枣强至，众必以公宾刘于幕吏之上，何抑之如是！」公曰：「愚非惜幕间一足地，不容刘也，然视其状有不足称者。诸公视某与刘，分岂有间然哉，反为之惜其寿尔！」后不得已，问先生所欲为，先生曰：「司功掾甚闲，或可承阙。」相国由是掾之。虽居官曹，宴见与从事仪等。后从事又曰：「刘枣强纵不容在宾署，承乏于掾曹，诎矣。奚不疏整其秩？」相国不得已而表奏焉。诏下之日，先生不恙而卒。相国哀之恸曰：「果然止掾曹，杀吾爱客。」葬之有加等。坟去襄阳郭五里，曰柳子关。《唐诗纪事》四六。《唐才子传》四。

## 于良史

1. []{#唐轶十八-于良史-1}
于良史为张徐州建封从事，每自吟曰：「出身三十年，发白衣仍碧。日暮依朱门，从未染袍赤。」因为之奏章服焉。《大唐传载》。《唐语林》四。《唐诗纪事》四三。

## 覃正夫

1. []{#唐轶十八-覃正夫-1}
唐贞元中，秭归人覃正夫顷栖庐岳，帅符载征召为文，竟没于巴巫也。或有以其文数篇示愚，辞韵挺特，风调凛然，真得武都之刀尺也。号《巢居子》，有二十卷。愚因致书于归州之衙校李玩，俾搜访之。书未达前三日，里人有家藏全集者，适遇延𦶟而煨烬之。嗟乎，鄙于覃生，异时也。苟得缮写流布，振彼声光，而焚如之酷，何不幸之甚也！《北梦琐言》五。

## 胡令能

1. []{#唐轶十八-胡令能-1}
列子终于郑，今墓在郊薮。谓贤者之迹，而或禁其樵采焉。里有胡生者，性落拓，家贫。少为洗镜锼钉之业，倏遇甘菓、名茶、美酝，輙祭于列御寇之祠垅，以求聪慧，而思学道。历稔，忽梦一人，刀划其腹开，以一卷之书，置于心腑。及睡觉，而吟咏之意，皆绮美之词，所得不由于师友也。既成卷轴，尚不弃于猥贱之事，真隐者之风，远近号为「胡钉铰」，太守名流，皆仰瞩之，而门多长者。或有遗赂，必见拒也；或持茶酒而来，则忻然接奉。其文略记数篇，资其异论耳。《喜圃田韩少府见访》一首：「忽闻梅福来相访，笑着荷衣出草堂。儿童不惯见车马，争入芦花深处藏。」又《观郑州崔郎中诸妓绣样》曰：「日暮堂前花蕊娇，争拈小笔上床描。绣成安向春园里，引得黄莺下柳条。」《江际小儿垂钓》曰：「蓬头稚子学垂纶，侧坐莓苔草映身。路人借问遥招手，恐畏鱼惊不应人。」《云溪友议》下。又《广记》一六二引。《南部新书》壬。《唐诗纪事》二八。

2. []{#唐轶十八-胡令能-2}
胡生者，失其名，以钉铰为业。居霅溪而近白苹洲，去厥居十余步，有古坟，胡生若每茶，必奠酹之。尝梦一人谓之曰：「吾姓柳，平生善为诗而嗜茗。及死葬室，乃子今居之侧。常衔子之惠，无以为报，欲教子为诗。」胡生辞以不能，柳强之曰：「但率子言之，当有致矣。」既寤，试搆思，果有冥助者，厥后遂工焉。《南部新书》壬。

## 高　定

1. []{#唐轶十八-高定-1}
高定，贞公郢之子也。为《易》，合八出以画八卦，上圆下方，合则为重，转则为演，七转而六十四卦，六甲八节备焉。著《外传》二十三篇。定，小字董二，时人多以小字称。年七岁，读《书》至《牧誓》，问父曰：「奈何以臣伐君？」答曰：「应天顺人。」又问曰：「用命赏于祖，不用命戮于社，岂是顺人？」父不能对。年二十三，为京兆府参军卒。《国史补》下。又《广记》一七五引。《唐语林》一。《续世说》四。

## 独孤绶

1. []{#唐轶十八-独孤绶-1}
见唐德宗[38](#唐轶三-唐德宗-38)。

## 薛　展

1. []{#唐轶十八-薛展-1}
薛展为儿时，有相者曰：「此儿必为状元。」及应进士举，与侍郎李纾有隙，常为所抑。后李知举，薛欲东归，相者又曰：「君今岁为状元决矣。」由是乃止。及策试排榜，乃翰林学士婿赵日华为状元。朝列疑之，谕李改去，李不觉遽写薛展二字，既奏名，方悟其夙怨。翌日，展谢，李曰：「天假吾手，非子之才。」《国史补遗》（《分门古今类事》一○）。

## 李　俊

1. []{#唐轶十八-李俊-1}
见包佶[3](#唐轶十七-包佶-3)。

## 李　棱

1. []{#唐轶十八-李棱-1}
故殿中侍御史李棱，贞元二年擢第。有别业在江宁，其家居焉。是岁浑太师瑊镇蒲津，请棱为管记从事。棱乃曰：「公所欲棱者，然奈某不闲检束，夙好蓝田山水，据使衔合得畿尉，虽考秩浅，如公勋望崇重，特为某奏请，必谐矣。某得此官，江南迎老亲以及寸禄，即某之愿毕矣。」浑遂表荐之。德宗令中书商量，当从浑之奏。棱闻桑道茂先生言事神中，因往诣焉，问所求成败。茂曰：「公求何官？」棱具以本末言之。对曰：「从此二十年，方合授此官，如今则不得。」棱未甚信。经月余，棱诣执政，谓曰：「足下资历浅，未合入畿尉，如何凭浑之功高，求侥幸耳。」遂检吏部格上。时帝方留意万机，所奏遂寝。棱归江南，果丁家艰，已近七八年。又忽得躄疾，殆将一纪。元和元年冬，始入选，吏曹果注得蓝田县尉。一唱，忻而授之。乃具说于交友。《续定命录》（《广记》一五一）。

## 牛锡庶

1. []{#唐轶十八-牛锡庶-1}
牛锡庶性静退寡合，累举不举。贞元元年，因问日者，曰：「君明年合状头及第。」锡庶但望偶中一第尔，殊不信也。时已八月，未命主司。偶至少保萧昕宅前，值昕杖策将独游南园，锡庶遇之，遽投刺，并贽所业。昕独居，方思宾友，甚喜，延与之语。及省文卷，再三称赏。因问曰：「外间议者以何人当知举？」锡庶对曰：「尚书至公为心，必更出领一岁。」昕曰：「必不见命。若尔，君即状头也。」锡庶起拜谢，复坐未安，忽闻驰马传呼曰：「尚书知举。」昕遽起。锡庶复再拜曰：「尚书适已赐许，皇天后土，实闻斯言。」昕曰：「前言期矣。」明年，果状头及第。《逸史》（《广记》一八○）。《玉泉子》。　案：牛锡庶，《玉泉子》作「牛庶锡」。

2. []{#唐轶十八-牛锡庶-2}
见萧昕[1](#唐轶十七-萧昕-1)。

## 裴次元

1. []{#唐轶十八-裴次元-1}
裴次元，制策、宏词同日勅下，并为勅头。时人荣之。《南部新书》丙。

## 包　谊

1. []{#唐轶十八-包谊-1}
包谊者，江东人也，有文辞。初与计偕，到京师后时，趁试不及。宗人祭酒佶怜之，馆于私第。谊多游佛寺，无何，唐突中书舍人刘太真，覩其色目，即举人也。命一介致问，谊勃然曰：「进士包谊素不相识，何劳要问？」太真甚衔之，以至专访其人于佶。佶闻谊所为，大怒而忌之，因诘责遣徙他舍，谊亦无怍色。明年太真主文，志在致其永弃，故落杂文，俟终场明遣之。既而自悔之曰：「此子既忤我，从而报之，是为浅丈夫也必矣；但能永废其人，何必在此！」于是放入策。太真将放榜，先巡宅呈宰相。榜中有姓朱人及第，宰相以朱泚近大逆，未欲以此姓及第，亟遣易之。太真错愕趋出，不记他人，唯记谊尔。及谊谢恩，方悟己所恶也，因明言。乃知得丧非人力也，盖假手而已。《唐摭言》八。又《广记》一五二引。

2. []{#唐轶十八-包谊-2}
包谊，江浙人，下第游汉南，与刘太真相会辩难。刘辞屈，责其不敬，谊掷杯中其额。后太真为礼部侍郎，谊应举，太真览其文卷于包侍郎佶之家。初甚惊叹，及视其名，迺包谊也，遂默然。至出牓，宰相欲有去留，面问太真换一名，太真不能对；忽记谊之姓名，遽言之，遂中第。《唐语林》四。

## 罗　玠

1. []{#唐轶十八-罗玠-1}
罗玠，贞元五年及第，关宴，曲江泛舟，舟沈，玠以溺死。后有关宴前卒者，谓之「报罗」。《唐摭言》三。

## 尹　枢

1. []{#唐轶十八-尹枢-1}
杜黄门第一榜，尹枢为状头。先是杜公主文，志在公选，知与无预评品者。第三场庭参之际，公谓诸生曰：「主上误听薄劣，俾为社稷求栋梁，诸学士皆一时英俊，奈无人相救！」时入策五百余人，相顾而已。枢年七十余，独趋进曰：「未谕侍郎尊旨。」公曰：「未有榜帖。」对曰：「枢不才。」公欣然延之，从容因命卷帘，授以纸笔。枢援毫斯须而就。每札一人，则抗声斥其姓名；自始至末，列庭闻之，咨嗟叹其公道者一口。然后长跪授之，唯空其元而已。公览读致谢讫，乃以状元为请，枢曰：「状元非老夫不可。」公大奇之，因命亲笔自札之。《唐摭言》八。

2. []{#唐轶十八-尹枢-2}
贞元七年，杜黄裳知举，闻尹枢时名籍籍，乃微服访之。问场中名士，枢唯唯。黄裳乃具告曰：「某即今年主司也，受命久矣，唯得一人，其他不能尽知，敢以为请。」枢耸然谢曰：「既辱下问，敢有所隐？」即言子弟有崔元略，孤进有林藻、令狐楚数人。黄裳大喜。其年枢状头及第，试《珠还合浦赋》。藻赋成，忽假寐，梦人告曰：「何不叙珠来去之意？」既寤，乃改数句。及谢恩，黄裳谓藻曰：「叙珠来去，如有神助。」《闽川名士传》（《广记》一八○、《御览》五八七）。《玉泉子》。《唐诗纪事》四二。

## 林藻　林蕴

1. []{#唐轶十八-林藻-1} []{#唐轶十八-林蕴-1}
闽自贞元以前，未有进士。观察使李锜始建庠序，请独孤常州及为《新学记》，云：「缦胡之缨，化为青衿。」林藻、弟蕴，与欧阳詹覩之叹息，相与结誓，继登科第。《唐语林》四。

2. []{#唐轶十八-林藻-2} []{#唐轶十八-林蕴-2}
见尹枢[2](#唐轶十八-尹枢-2)。

## 彭　伉

1. []{#唐轶十八-彭伉-1}
彭伉、湛贲，俱袁州宜春人，伉妻即湛姨也。伉举进士擢第，湛犹为县吏。妻族为置贺宴，皆官人名士，伉居客之右，一座尽倾。湛至，命饭于后合，湛无难色。其妻忿然责之曰：「男子不能自励，窘辱如此，复何为容！」湛感其言，孜孜学业，未数载，一举登第。伉常侮之，时伉方跨长耳纵游于郊郭，忽有僮驰报湛郎及第，伉失声而坠。故袁人谑曰：「湛郎及第，彭伉落驴。」《唐摭言》八。又《广记》一八○引。《唐诗纪事》三五。《宜春传信录》（张本《说郛》三三、陶本《说郛》四四）。

2. []{#唐轶十八-彭伉-2}
彭伉评事，宜阳征君之孙，及第后，浙西廉使于公辟入幕，岁久未回，妻张氏寄二绝。其一云：「久无音信到罗帏，路远迢迢遣问谁？问君折得东堂桂，折罢那能不暂归？」其二云：「驿使今朝过五湖，殷勤为我报狂夫。从来夸有龙泉剑，试割相思得断无？」彭伉始以诗寄之曰：「莫讶相如献赋迟，锦书谁道泪沾衣。不须化作山头石，待我东堂折桂枝。」《唐诗纪事》七九。

## 湛　贲

1. []{#唐轶十八-湛贲-1}
见彭伉[1](#唐轶十八-彭伉-1)。

## 房次卿

1. []{#唐轶十八-房次卿-1}
道政里十字街东，贞元中有小宅，怪异日见，人居者必大遭凶祸。时进士房次卿假西院住，累月无患，乃众夸之云：「仆前程事，可以自得矣。咸谓此宅凶，于次卿无何有。」李直方闻而答曰：「是先辈凶于宅。」人皆大笑。《干子》（《广记》三四一）。

## 陈通方

1. []{#唐轶十八-陈通方-1}
见王播[4](#唐轶十九-王播-4)。

## 李挚　李行敏

1. []{#唐轶十八-李挚-1} []{#唐轶十八-李行敏-1}
贞元十二年，李挚以大宏词振名，与李行敏同姓，同年，同登第，又同甲子，及第时俱二十五岁。又同门。挚尝答行敏诗曰：「因缘三纪异，契分四般同。」《唐摭言》四。又《广卓异记》一二引。《古今诗话》（《诗话总龟》前集一七）。《唐诗纪事》五○。

## 独孤申叔　蔡南史

1. []{#唐轶十八-独孤申叔-1} []{#唐轶十八-蔡南史-1}
贞元十三年，驸马王士平与义阳公主反目，蔡南史、独孤申叔播为乐曲，号《义阳子》，有《团雪》《散云》之歌。德宗闻之怒，欲废科举，后但流斥南史、申叔而止。《国史补》下。又《广记》一八○引。《唐语林》二。

## 张　汾

1. []{#唐轶十八-张汾-1}
贞元初，邢君牙为陇右临洮节度，进士刘师老、许尧佐往谒焉。二客方坐，一人仪形甚异，头大足短，衣麻衣而入，都不待宾司引报。直入见君牙，拱手于额曰：「进士张汾不敢拜。」君牙从戎多年，殊不以为怪，乃揖汾坐，曾不顾尧佐、师老。俄而有吏过桉，宴设司欠失钱物。君牙阅历簿书，有五十余千散落，为所由隐漏。君牙大怒，方令分折去处，汾乃拂衣而起曰：「且奉辞。」牙谢曰：「某适有公事，略须决遣，未有所失于君子，不知遽告辞何也？」汾对曰：「汾在京之日，每闻京西有邢君牙，上柱天，下柱地。今日于汾前，与设吏论牙三五十千钱，此汉争中？」君牙甚怪，便放设吏，与汾相亲。汾谓君牙曰：「某在京应举，每年常用二千贯文，皆出往还。剑南韦二十三、徐州张十三，一日之内，客有数等，上至给舍，即须法味；中至补遗，即须煮鸡豚，或生或鲙。」既而指师老、尧佐云：「如举子此公之徒，远相访，即胡而已。何不如此耶？」尧佐矍然。逡巡，二客告辞而退，君牙各赠五缣。张汾洒扫内厅安置。留连月余，赠五百缣。汾却至武功，尧佐方卧病在馆，汾都不相揖。后二年及第，又不肯选。遂患腰脚疾。武元衡镇西川，哀其龙钟，奏充安抚巡官，仍摄广都县令。一年而殂。《干子》（《广记》四九六）。

## 宋　济

1. []{#唐轶十八-宋济-1}
宋济老于文场，举止可笑。尝试赋，误失官韵，乃抚膺曰：「宋五又坦率矣！」由是大著名。后礼部上甲乙名，德宗先问曰：「宋五免坦率否？」《国史补》下。《唐摭言》一○。《唐语林》一。　案：德宗，《唐摭言》作「明皇」，当误。

2. []{#唐轶十八-宋济-2}
唐德宗微行，一日夏中至西明寺。时宋济在僧院过夏，上忽入济院，方在窗下，犊鼻葛巾抄书，上曰：「茶请一椀。」济曰：「鼎水中煎，此有茶味，请自泼之。」上又问曰：「作何事业？」兼问姓行。济云：「姓宋第五，应进士举。」又曰：「所业何？」曰：「作诗。」又曰：「闻今上好作诗，何如？」宋济云：「圣意不测。」语未竟，忽从辇递到，曰「官家官家」，济惶惧待罪。上曰：「宋五大坦率。」后礼部放牓，上命内臣看有济名，使回奏无名，上曰：「宋五又坦率也。」《卢氏小说》（《广记》一八○）。《类说》四九作《卢氏杂说》。

3. []{#唐轶十八-宋济-3}
或有朝客讥宋济曰：「近日白袍子何太纷纷？」济曰：「盖由绯袍子、紫袍子纷纷化使然也。」《国史补》下。又《广记》一八○引。《唐摭言》一○。《唐语林》二。

4. []{#唐轶十八-宋济-4}
唐许孟容与宋济为布素之交。及许知举，宋不第。放牓后，许颇慙，累请人申意，兼遣门生就看，宋不得已，乃谒焉。许但分诉首过，因命酒，酣，乃曰：「虽然，某今年为国家取卿相。」时有姚嗣卿及第后，翌日而卒。因起慰许曰：「邦国不幸，姚令公薨谢。」许大慙。《卢氏杂说》（《广记》二五五、《类说》四九）。《唐语林》六。

## 曹　著

1. []{#唐轶十八-曹著-1}
见魏光乘[2](#唐轶十二-魏光乘-2)。

## 乔　彝

1. []{#唐轶十八-乔彝-1}
乔彝京兆府解试时，有二试官，彝日午叩门，试官令引入，则已醺醉。视题曰《幽兰赋》，不肯作，曰：「两个汉相对作此题。」速改之，为《渥洼马赋》，曰：「校子。」奋笔斯须而就。警句云：「四蹄曳练，翻瀚海之惊澜；一喷生风，下胡山之乱叶。」便欲首送。京尹曰：「乔彝峥嵘甚，宜以解副荐之。」《幽闲鼓吹》。又《广记》一七九引。《唐语林》三。

## 周　存

1. []{#唐轶十八-周存-1}
贞元中，有周存者，性喜放生。尝放一鲤鱼，戏为诗，极佳，陆贽称之，末云：「倘若成龙去，还施润物功。」后入试，试题为《白云向空尽》，诗既成，苦于无结，忽忆鲤鱼诗，因改二字云：「倘若从龙出，还施润物功。」遂得通籍。《林下诗谈》（《瑯嬛记》下）。

## 苗粲　苗缵

1. []{#唐轶十八-苗粲-1} []{#唐轶十八-苗缵-1}
苗给事子缵应举次，而给事以中风语涩，而心中至切。临试，又疾亟。缵乃为状，请许入试否。给事犹能把笔，淡墨为书，曰：「入！〔入〕！」其父子之情切如此。其年缵及第。《刘宾客嘉话录》（《唐语林》四）。又《广记》一八○引。　案：苗给事，《广记》作「苗粲」。

## 苗　躭

1. []{#唐轶十八-苗躭-1}
苗躭以进士及第，困居洛中有年矣，不堪其穷。或意谓将来通塞，可以响卜，即命儿姪洒扫厅事，设几焚香，束带秉笏，端坐以俟一言。所居穷僻，久之无闻。日晏，有货枯鱼者至焉。躭复祝其至而谛听之，其家童连呼之，且挈鱼以入，其实元无一钱，良久方出。货者迟其出，因怒之矣。又儿或微刳其鱼，货者视之，因骂曰：「乞索儿终饿死尔，何滞我之如是耶！」初，躭尝自外游归，途遇疾甚，不堪登降，忽见辇棺而过者，以其价贱，即僦之，寝息其中。既至洛东门，阍者不知其中有人，诘其所由来，躭恐其讶己，徐答曰：「衣冠道路，得贫病不能致他舆，奈何怪也？」阍者退曰：「吾守此三年矣，未尝见有解语神柩。」后躭亦终江州刺史。《玉泉子》。又《广记》四九八引。

## 裴　冀

1. []{#唐轶十八-裴冀-1}
建中初，金吾将军裴冀曰：「若使礼部先时颁天下曰：某年试题取某经，某年试题取某史，至期果然，亦劝学之一术也。」《国史补》中。《唐语林》二。

## 戴　嵩

1. []{#唐轶十八-戴嵩-1}
戴嵩，不知何许人也。初，韩滉晋公镇浙右时，命嵩为巡官。师滉画，皆不及，独于牛能穷尽野性，乃过滉远甚。至于田家川原，皆臻其玅。然自是廊庙间安得此物？宜滉于此风斯在下矣。世之所传画牛者，嵩为独步。其弟峄亦以画牛得名。今御府所藏三十有八。《宣和画谱》一三。《历代名画记》一○。《图绘宝鉴》二。

2. []{#唐轶十八-戴嵩-2}
马正惠公尝珍其所藏戴嵩《鬭牛图》，暇日展曝于厅前。有输租氓见而窃笑。公疑之，问其故，对曰：「农非知画，乃识真牛。方其鬭时，夹尾于髀间，虽壮夫膂力不能出之。此图皆举其尾，似不类矣。」公为之叹服。《独醒杂志》一。《图画见闻志》六。《仇池笔记》上。　案：《图画见闻志》以为厉归真画，当误。

3. []{#唐轶十八-戴嵩-3}
唐戴嵩善画水牛，因笔坠则为乌牛，画饮水之牛则水中见影，画牧童牵牛则牛瞳中有牧童。《摭遗》（《类说》三四）。又《记纂渊海》八七引。

4. []{#唐轶十八-戴嵩-4}
米元晖尤工临写。在涟水时，客鬻戴松牛图，元晖借留数日，以模本易之，而不能辨。后客持图乞还真本，元晖怪而问之曰：「尔何以别之？」客曰：「牛目中有牧童影，此则无也。」《清波杂志》五。

## 周　昉

1. []{#唐轶十八-周昉-1}
周昉，字仲朗，京兆人也，节制之后。好属文，穷丹青之妙。游卿相间，贵公子也。兄晧，善骑射，随哥舒翰征吐蕃，取石堡城，以功为执金吾。时属德宗修章敬寺，召晧云：「卿弟昉善画，朕欲宣画章敬寺神，卿特言之。」经数月，果召之，昉乃下手。落笔之际，都人竞观，寺抵国门，贤愚必至。或有言其妙者，或有指其瑕者，随意改定。经月余，是非语绝，无不叹其精妙，遂下笔成之，为当时第一。又郭令公女壻赵纵侍郎尝令韩干写真，众皆称善。后又请周昉长史写之。二人皆有能名，令公尝列二真置于座侧，未能定其优劣。因赵夫人归省，令公问云：「此画何人？」对曰：「赵郎也。」又云：「何者最似？」对曰：「两画皆似，后画尤佳。」又云：「何以言之？」云：「前画者空得赵郎状貌，后画者兼移其神气，得赵郎情性笑言之姿。」令公问曰：「后画者何人？」乃云：「长史周昉。」是日遂定二画之优劣，令送锦彩数百段与之。今上都有画水月观自在菩萨。时人又云：大云寺佛殿前行道僧、广福寺佛殿前面两神，皆殊绝当代。昉任宣州别驾，于禅定寺画北方天王，尝于梦中见其形像。又画士女，为古今冠绝。又画《浑侍中宴会图》、《刘宣武按舞图》、《独孤妃按曲图》粉本，又画《仲尼问礼图》、《降真图》、《五星图》、《扑蝶图》，兼写诸真人、文宣王十弟子卷轴等至多。贞元末，新罗国有人于江淮以善价收市数十卷，持往彼国。其画佛像、真仙、人物、士女，皆神品也。唯鞍马、鸟兽、草木、竹石，不穷其状也。《唐朝名画录》。又《广记》二一三、《御览》七五一引作《画断》。《图画见闻志》五。《宣和画谱》六。　案：周昉之字，《广记》、《御览》、《新唐书·艺文志三》、《宣和画谱》及《历代名画记》一○均作景玄。

## 边　鸾

1. []{#唐轶十八-边鸾-1}
边鸾，京兆人也，少攻丹青，最长于花鸟，折枝草木之妙，未之有也。或观其下笔轻利，用色鲜明，穷羽毛之变态，奋花卉之芳妍。贞元中献孔雀解舞者，德宗诏于玄武殿写其貌。一正一背，翠彩生动，金羽辉灼，若运清声，宛应繁节。后因出宦，遂致疏放，其意困穷，于泽、潞间写《玉芝图》，连根苗之状，精极，见传于世。近代折枝花居其第一，凡草木、蜂蝶、雀蝉，并居妙品。《唐朝名画录》。《广记》二一三引作《画断》。《宣和画谱》一五。

## 王　默

1. []{#唐轶十八-王默-1}
王默师项容，风颠酒狂。画松石山水，虽乏高奇，流俗亦好。醉后以头髻取墨抵于绢画。王默早年受笔法于台州郑广文虔。贞元末，于润州殁，举柩若空，时人皆云化去。平生大有奇事。顾著作知新亭监时，默请为海中都巡，问其意，云：「要见海中山水耳。」为职半年，解去。尔后落笔有奇趣。顾生乃其弟子耳。彦远从兄监察御史厚，与余具道此事。然余不甚觉默画有奇。《历代名画记》一○。又《广记》二一四引。参看顾况13。

## 王　洽

1. []{#唐轶十八-王洽-1}
唐王墨，不知何许人，名洽。善泼墨，时人谓之王墨，多游江湖，善画山水、松柏、杂树。性疏野好酒，每欲图障，兴酣之后，先已泼墨。或叫或吟，脚蹙手抹，或拂或干，随其形象，为山为石，为水为树。应心随意，倏若造化。图成，云霞澹之，风雨扫之，不见其墨污之迹也。《画断》（《广记》二一三、《御览》七五一、《类说》五八）。《唐朝名画录》。《宣和画谱》一○。《图绘宝鉴》二。

## 陈　谭

1. []{#唐轶十八-陈谭-1}
陈谭攻山水，德宗时除连州刺史，令写彼处山水之状，每岁贡献。野逸不群，高情遇俗，张藻之亚也。《唐朝名画录》。《图绘宝鉴》二。

## 王　宰

1. []{#唐轶十八-王宰-1}
王宰居于西蜀，贞元中，韦令公以客礼待之。画山水树石，出于象外，故杜员外赠歌云：「十日画一松，五日画一石。能事不受相促迫，王宰始肯留真迹。」景玄曾于故席夔舍人厅见一图障，临江双榭，一松一柏，古藤萦绕，上盘于空，下著于水，千枝万叶，交植屈曲，分布不杂。或枯或荣，或蔓或亚，或直或倚，叶叠千重，枝分四面。达士所珍，凡目难辨。又于兴善寺见画四时屏风，若移造化。风候云物，八节四时，于一座之内，妙之至极也。故山水松石，并可跻于妙上品。《唐朝名画录》《广记》二一三引作《画断》。

## 辛　澄

1. []{#唐轶十八-辛澄-1}
辛澄者，不知何许人也。建中元年，大圣慈寺南畔创立僧伽和尚堂，请澄画焉。才欲援笔，有一胡人云：「仆有泗州真本。」一见甚奇，遂依样描写及诸变相。未毕，蜀城士女瞻仰仪容者侧足，将灯香供养者如驱。今已重妆损矣。普贤阁下五如来同坐一莲花及邻壁小佛，九身阁里内如意轮菩萨，并澄之笔，现存。《益州名画录》上。

## 梁　广

1. []{#唐轶十八-梁广-1}
梁广，不知何许人也。善画花鸟，名载谱录，为一时所称。故郑谷作《海棠》诗有「梁广丹青点笔迟」之句也。谷以诗名家，不妄许可，谷既称道，广之画可见矣。今御府所藏五。《宣和画谱》一五。《图绘宝鉴》二。

## 康昆仑

1. []{#唐轶十八-康昆仑-1}
开元中有贺怀智，其乐器以石为槽，鹍鸡筋作弦，用铁拨弹之。贞元中，有康昆仑第一手。始遇长安大旱，诏移两市祈雨，及至天门街市人广较胜负及鬭声乐。即街东有康昆仑，琵琶最上，必谓街西无以敌也，遂请昆仑登彩楼，弹一曲新翻羽调《录要》即《绿腰》是也。本自乐工进曲，上令录出要者，因以为名。自后来误言「绿腰」也。其街西亦建一楼，东市大诮之。及昆仑度曲，西市楼上出一女郎，抱乐器，先云：「我亦弹此曲，兼移在枫香调中。」及下拨，声如雷，其妙入神。昆仑即惊骇，乃拜请为师。女郎遂更衣出见，乃僧也。盖西市豪族厚赂庄严寺僧善本，姓段。以定东鄽之胜。翊日，德宗召入，令陈本艺，异常嘉奖，乃令教授昆仑。段奏曰：「且请昆仑弹一调。」及弹，师曰：「本领何杂，兼带邪声。」昆仑惊曰：「段师神人也。臣少年初学艺时，偶于邻舍女巫授一品弦调，后乃易数师。段师精鉴，如此玄妙也。」段奏曰：「且遣昆仑不近乐器十余年，使忘其本领，然后可教。」诏许之。后果尽段之艺。《乐府杂录》。又《御览》五八三引。《琵琶录》（《类说》一三）。

2. []{#唐轶十八-康昆仑-2}
韦应物为苏州刺史，有属官因建中乱，得国工康昆仑琵琶，至是送官，表奏入内。《国史补》中。又《广记》二○五引。《开城录》（陶本《说郛》二三）。

3. []{#唐轶十八-康昆仑-3}
见元伯和[1](#唐轶十六-元伯和-1)。

## 宋　沇

1. []{#唐轶十八-宋沇-1}
宋沇为太乐令，知音，近代无比。太常久亡徵调，沇乃考钟律而得之。《国史补》下。又《广记》二○三引。　案：沇，《国史补》原作沆，误，据《广记》改。

2. []{#唐轶十八-宋沇-2}
见宋璟[24](#唐轶十一-宋璟-24)。

3. []{#唐轶十八-宋沇-3}
前录大中二年所著。四年春阳罢免，旋自海南路由广陵，崔司空为镇，司空遇合素厚，留止旬朔，辄献之，过蒙奖饰。因曰：宋沇即某之中外亲丈人，知音之异事，非止于此也。尝为太常丞，每〔言〕诸悬钟磬亡坠至多，补亡者又乖律吕。一日早，于光宅佛寺待漏，贞元中犹未有待漏院，朝士多立城门衢中，或立近坊人家及光宅寺也。闻塔上风铎声，倾听久之。朝回，复至寺舍，问寺主僧曰：「上人塔上铎，皆知所自乎？」曰：「不能知。」沇曰：「其间有一是古制。某请一登塔循金索，试历扣以辨之，可乎？」僧初难，后许，乃扣而辨焉。寺众即言：「往往无风自摇，洋洋有闻，非此也耶？」沇曰：「是耳。必因祠祭考本悬钟而应也。」固求摘取而观之，曰：「此姑洗之编钟耳。请且独缀于僧庭。」归太常，令乐工与僧同临之，约其时彼扣本乐悬，此果应之。遂购而获焉。又曾送客出通化门，逢度支运乘，驻马俄顷，忽草草揖客别，乃随乘至左藏门，认一铃，言亦编钟也。他人但觉镕铸独工，不与众者埒，莫知其余。及配悬，音形皆合其度。异乎！此亦识微在金奏者，与列于鼓录，则寖差矣。以大君子所传，又精义入神，岂容忽而不载，遂附之于末。《羯鼓录》。又《广记》二○三引。《唐语林》六。

## 裴　说

1. []{#唐轶十八-裴说-1}
裴说，宽之姪孙，佐西川韦皋幕。善鼓琴，时称妙绝。灵开山有美桐，取而制以新样，遂谓之灵开琴。蜀中又有马给，弹琴有名，尤能大小间弦。吴人阳子儒，亦于悲风尤妙。《南部新书》壬。

## 王彦伯

1. []{#唐轶十八-王彦伯-1}
王彦伯自言医道将行，时列三四灶煮药于庭，老少塞门而请。彦伯指曰：「热者饮此，寒者饮此，风者饮此，气者饮此。」皆饮之而去。翌日，各负钱帛来酬，无不效者。《国史补》中。又《广记》二一九引。《侯鲭录》。

2. []{#唐轶十八-王彦伯-2}
荆人道士王彦伯，天性善医，尤别脉，断人生死寿夭，百不差一。裴胄尚书子忽暴中病，众医拱手，或说彦伯，遽迎使视。脉之良久，曰：「都无疾。」乃煮散数味，入口而愈。裴问其状，彦伯曰：「中无腮鲤鱼毒也。」其子因鲙得病，裴初不信，乃鲙鲤鱼无腮者，令左右食之，其候悉同，始大惊异焉。《酉阳杂俎》前集七。又《广记》二一九引。

## 宋　清

1. []{#唐轶十八-宋清-1}
宋清卖药于长安西市，朝官出入移贬，清辄卖药迎送之。贫士请药，常多折券，人有急难，倾财救之。岁计所入，利亦百倍。长安言：「人有义声，卖药宋清。」《国史补》中。参看柳宗元《宋清传》。

2. []{#唐轶十八-宋清-2}
长安宋清以鬻药致富。尝以香剂遗中朝簪绅，题识器曰：「三匀煎焚之，富贵清妙。」其法止龙脑、麝末、精沈等耳。《清异录》下。

3. []{#唐轶十八-宋清-3}
贞元中，宋清进《博经》一卷。《国史纂要》（《记纂渊海》八八）。

## 李幼清

1. []{#唐轶十八-李幼清-1}
兴元中，有知马者曰李幼清，暇日常取适于马肆。有致悍马于肆者，结鏁交络其头，二力士以木耒支其颐，三四辈执檛而从之，马气色如将噬，有不可驭之状。幼清逼而察之，讯于主者，且曰：「马之恶，无不具也。将货焉，唯其所酬耳。」幼清以二万易之，马主尚慙其多。既而聚观者数百辈，讶幼清之决也。幼清曰：「此马气色骏异，体骨德度非凡马。是必主者不知马，俾杂驽辈槽栈，陷败狼藉，刷涤不时，刍秣不适，蹏啮蹂奋，蹇破唐突，志性郁塞，终不可久，无所顾赖，发而为狂躁，则无不为也。」既晡，观者少间。乃别市一新络头，幼清自持，徐徐而前，语之曰：「尔材性不为人知，吾为汝易是鏁，结杂秽之物。」马弭耳引首。幼清自负其知，乃汤沐翦饰，别其皂栈，异其刍秣。数日而神气一小变，逾月而大变。志性如君子，步骤如俊乂，嘶如龙，顾如凤，乃天下之骏乘也。《唐语林》六。《侯鲭录》四。

## 冯　燕

1. []{#唐轶十八-冯燕-1}
唐冯燕者，魏豪人，父祖无闻名。燕少以意气任侠，专为击毬鬭鸡戏。魏市有争财殴者，燕闻之，搏杀不平，遂沈匿田间。官捕急，遂亡滑，益与滑军中少年鸡毬相得。时相国贾耽镇滑，知燕材，留属军中。他日出行里中，见户旁妇人翳袖而望者，色甚冶。使人熟其意，遂室之。其夫滑将张婴，从其类饮，燕因得间，复偃寝中，拒寝户。婴还，妻开户纳婴，以裾蔽燕。燕卑蹐步就蔽，转匿户扇后，而巾堕枕下，与佩刀近。婴醉目瞑，燕指巾，令其妻取，妻即以刀授燕。燕熟视，断其颈，遂巾而去。明旦婴起，见妻杀死，愕然，欲出自白。婴邻以为真婴杀，留缚之，趣告妻党，皆来曰：「常嫉殴吾女，廼诬以过失，今复贼杀之矣，安得他事！即他杀，而得独存耶？」共持婴百余笞，遂不能言。官收系杀人罪，莫有辨者，彊伏其辜。司法官与小吏持朴者数十人，将婴就市，看者团围千余人。有一人排看者来，呼曰：「且无令不辜死者。吾窃其妻而又杀之，当系我。」吏执自言人，乃燕也，与燕俱见耽，尽以状对。耽乃状闻，请归其印，以赎燕死。上谊之，下诏，凡滑城死罪者皆免。沈亚之《冯燕传》（《广记》一九五）。

## 张　芬

1. []{#唐轶十八-张芬-1}
张芬曾为韦南康亲随行军，曲艺过人，力举七尺碑，定双轮水硙。常于福感寺趯鞠，高及半塔，弹力五斗。尝拣向阳巨笋，织竹笼之，随长旋培，常留寸许，度竹笼高四尺，然后放长，秋深方去笼伐之，一尺十节，其色如金，用成弓焉。一作弹弓。每涂墙方丈，弹成「天下太平」字。字体端严，如人模成焉。《酉阳杂俎》前集五。又《广记》二二七引。

2. []{#唐轶十八-张芬-2}
予未亏齿时，尝闻亲故说，张芬中丞在韦南康皐幕中，有一客于宴席上以筹椀中绿豆击蝇，十不失一，一坐惊笑。芬曰：「无费吾豆。」遂指起蝇，拈其后脚，略无脱者。又能拳上倒椀，走十间地不落。《酉阳杂俎》续集四。又《广记》二二七引。

## 汪　节

1. []{#唐轶十八-汪节-1}
太微村在绩溪县西北五里，村有汪节者，其母避疟于村西福田寺金刚下，因假寐，感而生节。节有神力，入长安，行到东渭桥，桥边有石狮子，其重千斤，节指而告人曰：「吾能提此而掷之。」众不信之。节遂提狮子投之丈余，众人大骇。后数十人不能动之，遂以赂请节，节又提而致之故地。寻而荐入禁军，补神策军将。尝对御，俯身负一石碾，置二丈方木于碾上，木上又置一床，床上坐龟兹乐人一部，奏曲终而下，无压重之色。德宗甚宠惜，累有赏赐。虽拔山拽牛之力，不能过也。《歙州图经》（《广记》一九二）。

## 贾　笼

1. []{#唐轶十八-贾笼-1}
见穆赞[5](#唐轶十七-穆赞-5)。

## 葫芦生

1. []{#唐轶十八-葫芦生-1}
见李泌[36](#唐轶十五-李泌-36)。

2. []{#唐轶十八-葫芦生-2}
见李藩[1](#唐轶十九-李藩-1)。

3. []{#唐轶十八-葫芦生-3}
见刘辟[1](#唐轶十九-刘辟-1)。

4. []{#唐轶十八-葫芦生-4}
见裴度[3](#唐轶十九-裴度-3)。

5. []{#唐轶十八-葫芦生-5}
见李固言[2](#唐轶二十一-李固言-2)。

## 庞　蕴

1. []{#唐轶十八-庞蕴-1}
庞蕴，字道玄，衡阳人。嗜浮屠法，厌离贪俗，挈所有沉之洞庭，鬻竹器以为生。后居襄阳。临终，召刺史于頔谓曰：「但愿空诸所有，慎勿实诸所无。善住世间，皆知影响。」言讫奄然而化，时贞元间也。世号庞居士。《唐诗纪事》四九。《南部新书》己。参看《景德传灯录》八、《五灯会元》三。

## 僧　些

1. []{#唐轶十八-僧些-1}
荆州贞元初，有狂僧，些，其名者。善歌《河满子》。常遇醉伍伯途辱之，令歌，僧即发声，其词皆陈伍伯从前隐慝也。伍伯惊而自悔。《酉阳杂俎》前集三。又《广记》九七引。《宋高僧传》二○。

## 灵　鉴

1. []{#唐轶十八-灵鉴-1}
慈恩寺僧广升言，贞元末，阆州僧灵鉴善弹。其弹丸方，用洞庭沙岸下土三斤，炭末三两，瓷末一两，榆皮半两，泔淀二勺，紫矿二两，细沙三分，藤纸五张，渴搨汁半合，九味和捣三千杵，齐手丸之，阴干。郑汇为刺史时，有富家名寅，读书善饮酒，汇甚重之。后为盗，事发而死。寅常诣灵鉴角放弹。寅指一树节，其节目相去数十步，曰：「中之获五千。」一发而中，弹丸反射，不破。至灵鉴，乃陷节碎弹焉。《酉阳杂俎》前集一○。

## 李日月母

1. []{#唐轶十八-李日月母-1}
初，李日月中矢而死，朱泚备礼送于长安休祥私第，母氏苛尅而不哭，厉声骂曰：「奚奴！国家负汝何事，敢生悖逆，死犹晚矣！」朱泚备礼而葬之，母氏始终不哭一声。皇帝行在亦知之。及李晟收长安，诸党并从夷戮，唯李日月母存而不问。君子曰：马服君妇有知子之鉴而免祸，李日月母以子叛恩，存大义而不哭，殊有古人之风。《奉天录》一。

## 窦桂娘

1. []{#唐轶十八-窦桂娘-1}
烈女姓窦氏，小字桂娘。父良，建中初为汴州户曹掾。桂娘美颜色，读书甚有文。李希烈破汴州，使甲士至良门取桂娘去。将出门，顾其父曰：「慎无戚戚，必能灭贼，使大人取富贵于天子。」桂娘既以才色在希烈侧，复能巧曲取信，凡希烈之密，虽妻子不知者，悉皆得闻。希烈归蔡州，桂娘尝谓希烈曰：「忠而勇，一军莫如陈仙奇。其妻窦氏，仙奇宠且信之，愿得相往来，以姊妹叙齿。因徐说之，以坚仙奇之心。」希烈然之，因以姊事仙奇妻。尝间谓曰：「贼凶残不道，迟晚必败，姊因早图遗种之地。」仙奇妻然之。兴元元年四月，希烈暴死，其子不发丧，欲尽诛老将校，俾少者代之。计未决，有献含桃者，桂娘白希烈子：「请分遗仙奇妻，且以示无事于外。」因为蜡帛书曰：「前日已死，殡在后堂。欲诛大臣，须自为计。」次朱染帛丸如含桃。仙奇发丸见之，言于薛育曰：「两日称疾，但怪乐曲杂发，尽夜不绝。此乃有谋未定，示暇于外。事不疑矣。」明日，仙奇、薛育各以所部兵噪于衙门，请见希烈。烈子迫出拜，愿去伪号，一如李纳。仙奇曰：「尔悖逆，天子有命！」因斩希烈妻及子，函七首以献，陈尸于市。后两月，吴少诚杀仙奇，知桂娘谋，因亦杀之。《樊川集》（《广记》二七○）。

## 房孺复妻崔氏

1. []{#唐轶十八-房孺复妻崔氏-1}
房孺复妻崔氏，性忌，左右婢不得浓妆高髻，月给胭脂一豆、粉一钱。有一婢新买，妆稍佳，崔怒谓曰：「汝好妆耶？我为汝妆。」乃令刻其眉，以青填之，烧锁梁，灼其两眼角，皮随手焦卷，以朱傅之。及痂脱，瘢如妆焉。《酉阳杂俎》前集八。又《广记》二七二引。

## 崔慎思妇

1. []{#唐轶十八-崔慎思妇-1}
博陵崔慎思，唐贞元中应进士举。京中无第宅，常赁人隙院居止，而主人别在一院，都无丈夫。有少妇年三十余，窥之亦有容色，唯有二女奴焉。慎思遂遣通意，求纳为妻。妇人曰：「我非仕人，与君不敌，不可为他时恨也。」求以为妾，许之，而不肯言其姓，慎思遂纳之。二年余，崔所取给，妇人无倦色。后产一子，数月矣。时夜，崔寝，及闭户垂帷，而已半夜，忽失其妇，崔惊之。意其有奸，颇发忿怒，遂起，堂前徬徨而行。时月胧明，忽见其妇自屋而下，以白练缠身，其右手持匕首，左手携一人头。言其父昔枉为郡守所杀，入城求报，已数年矣，未得，今既克矣，不可久留，请从此辞。遂更结束其身，以灰囊盛人首携之，谓崔曰：「某幸得为君妾二年，而已有一子，宅及二婢皆自致，并以奉赠，养育孩子。」言讫而别，遂逾墙越舍而去，慎思惊叹未已。少顷却至，曰：「适去，忘哺孩子少乳。」遂入室，良久而出，曰：「𫗪儿已毕，便永去矣。」慎思久之怪不闻婴儿啼，视之，已为其所杀矣。杀其子者，以绝其念也。古之侠莫能过焉。《原化记》（《广记》一九四）。

## 高彦昭女

1. []{#唐轶十八-高彦昭女-1}
高彦昭初事李正己。及子纳叛国，彦昭以濮州降于河南都统刘玄佐。纳怒，杀其妻子。女七岁，见其母兄将就害，拜天而祝，乃问其故，曰：「以天之神明，将有祈也！」女曰：「天如神明，岂使効顺而旌戮也。」不拜而死。上闻之，乃下太常议谥曰愍。《唐会要》八○。

## 崔宁女

1. []{#唐轶十八-崔宁女-1}
茶托子：始建中蜀相崔宁之女，以茶杯无衬，病其熨指，取碟子承之。既啜而杯倾，乃以蜡环碟子之央，使其杯遂定。即命匠以漆环代蜡，进于蜀相。蜀相奇之，为制名而话于宾亲，人人为便，用于代。是后传者更环其底，愈新其制，以至百状焉。《资睱集》下。《事始》（张本《说郛》一○）。

## 崔　阡

1. []{#唐轶十八-崔阡-1}
德宗诞日，三教讲论。儒者第一赵需，第二许孟容，第三韦渠牟，与僧覃延嘲谑，因此承恩也。渠牟荐一崔阡，拜谕德，为侍书于东宫；东宫，顺宗也。阡触事面墙。对东宫曰：「臣山野鄙人，不识朝典，见陛下合称臣否？」东宫曰：「卿是宫寮，自合知也。」《刘宾客嘉话录》。又《广记》二六○引。《唐语林》六。

## 何儒亮　赵需

1. []{#唐轶十八-何儒亮-1} []{#唐轶十八-赵需-1}
进士何儒亮自外州至，访其从叔，误造郎中赵需宅，白云：「同房。」会冬至，需家致宴挥霍，需曰既是同房，便令引入就宴。姊妹妻女并在座焉。儒亮食毕徐出，需细审之，乃何氏子也，需大笑。儒亮岁余不敢出，京师自是呼为何需郎中。《国史补》中。又《广记》二四二引。

2. []{#唐轶十八-何儒亮-2} []{#唐轶十八-赵需-2}
进士何儒亮，自外方至京师，将谒从叔，误造郎中赵需宅。自云同房。会冬，需欲家宴，挥霍之际，既是同房，便入宴。姑姊妹尽在列。儒亮馔彻徐出。细察，乃何氏子，需笑而遣之。某按：此事是赵赞侍郎与何文哲尚书。相与邻居时，俱侍御史，水部赵郎中需方应举，自江淮来，投刺于赞，误造何侍御第。何，武臣也，以需进士，称犹子谒之，大喜，因召入宅。不数日，值元日，骨肉皆在坐，文哲因谓需曰：「姪之名宜改之。且『何需』，似涉戏于姓也。」需乃以本氏告，文哲大愧，乃厚遗之而促去。需之孙顼，前国学明经，文哲姪孙继，为杭之戎吏，皆说之相符，而并无儒亮之说。《国史补》所记乃误耶？《唐语林》六。

## 常　愿

1. []{#唐轶十八-常愿-1}
贞元中，武臣常愿好作本色语。曾谓余曰：「昔在奉天为行营都虞候，圣人门都有几个贤郎。」他悉如此。且曰：「奉天城斗许大，更被朱泚吃兵马楦，危如累鸡子。今抛向南衙，被公措大伟，龁邓邓把将他官职去。」至永贞初，禹锡为御史监察，见常愿摄事在焉。因谓之曰：「更敢道纥邓否？」曰：「死罪死罪。」《刘宾客嘉话录》（《广记》二○六）。

## 李　佐

1. []{#唐轶十八-李佐-1}
唐李佐，山东名族。少时因安史之乱，失其父。后佐进士擢第，有令名，官为京兆少尹。阴求其父。有识者告后，往迎之于鬻凶器家，归而奉养。如是累月。一旦，父召佐谓曰：「汝孝行绝世。然吾三十年在此党中，昨从汝来，未与流辈谢绝。汝可具大猪五头、白醪数斛、蒜虀数瓮、薄饼十柈开设中堂，吾与群党一酧申欵，则无恨矣。」佐恭承其教，数日乃具。父散召两市善薤歌者百人至。初即列坐堂中，久乃杂讴，及暮皆醉。众扶佐父登榻，而薤歌一声，凡百齐和。俄然相扶父出，不知所在。行路观者亿万。明日，佐弃家人入山，数日而卒。《独异志》（《广记》二六○）。《南部新书》癸。

# 唐人轶事汇编卷十九

## 王叔文

1. []{#唐轶十九-王叔文-1}
王叔文以度支使设食于翰林中，大会诸阉，袖金以赠。明日又至，扬言圣人适于苑中射兔，上马如飞，敢有异议者腰斩。其日乃丁母忧。《国史补》中。

2. []{#唐轶十九-王叔文-2}
叔文母将死前一日，叔文以五十人担酒馔入翰林，䜩李忠言、刘光琦、俱文珍及诸学士等。中饮，叔文执盏云云。又曰：「羊士谔毁叔文，叔文将杖杀之，而韦执谊懦不敢。刘辟以韦皋迫胁叔文求三川，叔文平生不识辟。叔文今日名位何如，而辟欲前执叔文手，岂非凶人邪！叔文时已令扫木场，将集众斩之，执谊又执不可。每念失此两贼，令人不快。」又自陈判度支已来，所为国家兴利除害，出若干钱以为功能。俱文珍随语折之。叔文无以对，命满酌双巵对饮，酒数行而罢。方饮时，有暂起至厅侧者，闻叔文从人相谓曰：「母死已臭，不欲棺敛，方与人饮酒，不知欲何所为！」归之明日，而其母死。或传母死数日乃发丧。《顺宗实录详本》（《通鉴考异》一九）。

## 韦执谊

1. []{#唐轶十九-韦执谊-1}
与妻父同时为相：杜黄裳、韦执谊。初，黄裳为相，时执谊自吏部郎中赐绯、紫，直及平章事。自近古未有。《卓异记》。《唐书》（《广卓异记》六）。

2. []{#唐轶十九-韦执谊-2}
王叔文始欲扫木场斩刘辟，而韦执谊违之，盖欲为皋求三川也。《南部新书》丙。

3. []{#唐轶十九-韦执谊-3}
顺宗寝疾，韦执谊、王叔文等窃弄权柄。宪宗在东宫，执谊惧之，遂令给事中陆质侍读，潜伺上意，因解之。及质发言，上曰：「陛下令先生与寡人讲读，何得言他？」惶惧而出。《唐语林》三。

4. []{#唐轶十九-韦执谊-4}
韦崖州执谊自幼不喜闻岭南州县。拜相日，出外舍，见一州郡图，迟回不敢看。良久，临起悮视，乃崖州图也。竟以贬终。《大唐传载》。《感定录》（《广记》一五三）。《唐语林》六。

5. []{#唐轶十九-韦执谊-5}
元和初，韦执谊贬崖州司户参军。刺史李甲怜其覊旅，乃举牒云：「前件官久在相庭，颇谙公事，幸期佐理，勿惮縻贤。事须请摄军事衙推。」《岭南异物志》（《广记》四九七）。《续世说》九。

6. []{#唐轶十九-韦执谊-6}
见李德裕[33](#唐轶二十三-李德裕-33)。

## 杜黄裳

1. []{#唐轶十九-杜黄裳-1}
见尹枢[1](#唐轶十八-尹枢-1)、[2](#唐轶十八-尹枢-2)。
2. []{#唐轶十九-杜黄裳-2}
见尹枢[1](#唐轶十八-尹枢-1)、[2](#唐轶十八-尹枢-2)。

3. []{#唐轶十九-杜黄裳-3}
裴操者，延龄之子，应鸿辞举。延龄于吏部候消息。时苗给事及杜黄门同时为吏部知铨，将出门，延龄接见，采侦二侍郎口气。延龄乃念操赋头曰：「是冲仙人。」黄门顾苗给事曰：「记有此否？」苗曰：「恰似无。」延龄仰头大呼曰：「不得！不得！」敕下，果无名操者。刘禹锡曰：「当延龄用事之时，不预实难也。非杜黄门谁能拒之？」《唐语林》三。　案：此条唐兰考为《刘宾客嘉话录》佚文。

4. []{#唐轶十九-杜黄裳-4}
元和元年九月，平西蜀。初，刘辟作乱，上不欲用兵，群议未决。宰臣杜黄裳坚请讨除，以高崇文为行营节度使，〔俱〕文珍为都监。数月无功，黄裳奏曰：「往年讨吴少诚于淮西，韩全义兵败，缘当时所征之兵，各有主将，又制自监军故也。今日用兵，与贞元时不异。臣窃为陛下惜之。若独任崇文，必济。」上从之。及蜀平，诸相入贺，上独劳黄裳曰：「卿之功也。」黄裳自始经营讨辟，至于成功，指授崇文，无不悬合。崇文素惮保义军节度使刘澭，黄裳谓曰：「若不奋命，当以刘澭代之。」由是得崇文之死力。时宿将专征者甚众，自谓当选，诏出用崇文，人人大惊。及王师入成都，擒刘辟以献，诏刻石纪功于鹿头山下。《唐会要》五一。

5. []{#唐轶十九-杜黄裳-5}
杜黄裳当宪宗初载，深谋密议，眷礼敦优，生日例外别赐九龙烛十挺。《清异录》上。

6. []{#唐轶十九-杜黄裳-6}
李师古跋扈，惮杜黄裳为相，未敢失礼，乃命一干吏寄钱数千绳，并毡车子一乘，亦直千缗。使者未敢遽送，乃于宅门伺候累日，有绿舆自宅出，从婢二人，青衣䍀缕，问：「何人？」曰：「相公夫人。」使者遽归，以告师古，师古折其谋，终身不敢失节。《幽闲鼓吹》。又《广记》一六五引。《唐语林》一。

7. []{#唐轶十九-杜黄裳-7}
宪宗固英主也，然始即位得杜邠公，大启胸臆，以致其道，作事谋始，邠公之力也。《国史补》中。《唐语林》三。

## 郑余庆

1. []{#唐轶十九-郑余庆-1}
见裴佶[3](#唐轶十九-裴佶-3)。

2. []{#唐轶十九-郑余庆-2}
德宗幸金銮院，问学士郑余庆曰：「近日有衣作否？」余庆对曰：「无之。」乃赐百缣，令作寒服。《国史补》中。《衣冠盛事》（陶本《说郛》三一）。

3. []{#唐轶十九-郑余庆-3}
见唐宪宗[16](#唐轶三-唐宪宗-16)。

4. []{#唐轶十九-郑余庆-4}
宣平郑相之铨衡也，选人相贺得入其铨。刘禹锡曰：「予从弟某为郑铨，注潮州尉，一唱，唯唯而出。郑呼之却回，曰：『如公所试，场中无五六人；一唱便受，亦无五六人。此而不奖，何以铨衡？公要何官，去家稳便？』曰：『家住常州。』乃注武进县尉。选人翕然畏而爱之。及后作相，选官又称第一，宜其有后于鲁也。」又云：「陈讽、张复元各注畿县尉，请换县，允之。既而张却请不换，郑牓子引张，才入门，报已定，不可改。时人服之。」《唐语林》一，原出《刘宾客嘉话录》。又《广记》一八六引《嘉话录》。

5. []{#唐轶十九-郑余庆-5}
郑余庆清俭有重德。一日，忽召亲朋官数人会食，众皆惊，朝僚以故相望重，皆凌晨诣之。至日高，余庆方出。闲话移时，诸人皆嚣然。余庆呼左右曰：「处分厨家，烂蒸去毛，莫拗折项。」诸人相顾，以为必蒸鹅鸭之类。逡巡，舁台盘出，酱醋亦极香新，良久就餐，每人前下粟米饭一椀，蒸胡芦一枚。相国餐美，诸人强进而罢。《卢氏杂说》（《广记》一六五）。《玉泉子》。

6. []{#唐轶十九-郑余庆-6}
司徒郑真公，每在方镇，崇树公家，陈设器用，无不精备。至于宴犒之事，未尝刻薄。而居常奉身，过于俭素。中外婚嫁，无日无之，凡是礼物，皆经神虑。公与其宗叔太子太傅絪，俱住招国。太傅第在南，出自南祖。司徒第在北，出自北祖。时人谓之南郑相、北郑相。司徒堂兄文宪公，前后相德宗。亦谓之大郑相、小郑相焉。其后门内，居台席者多矣。　《因话录》二。《唐语林》六。

7. []{#唐轶十九-郑余庆-7}
见李宗闵[6](#唐轶二十一-李宗闵-6)。

## 郑　絪

1. []{#唐轶十九-郑絪-1}
韦渠牟因对德宗，德宗问之曰：「我拟用郑絪作宰相，如何？」渠牟曰：「若用此人，必败陛下公事。」他日又问，对亦如此。帝曰：「我用郑絪，定也，卿勿更言。」絪即昭国司徒公也。再入相位，以清俭文学号为贤相，于今传之。渠牟之毁，滥也。《刘宾客嘉话录》（《广记》一八八）。

2. []{#唐轶十九-郑絪-2}
顺宗风噤不言，太子未立，牛美人有异志。上召学士郑絪于小殿，令草立储诏。絪搦管不请，而书「立嫡以长」四字，跪而上呈，帝深然之，乃定。《国史补》中。又《广记》一六四引。《唐语林》三。

3. []{#唐轶十九-郑絪-3}
郑絪相公宅在昭国坊南门，忽有物投瓦砾，五六夜不绝，乃移于安仁西门宅避之，瓦砾又随而至。经久，复归昭国。郑公归心释门，禅室方丈，及归，将入丈室，蟢子满室悬丝，去地一二尺，不知其数，其夕瓦砾亦绝。翌日拜相。《酉阳杂俎》前集四。《祥异集验》（《广记》一三七）。《分门古今类事》四引作《集异记》。

4. []{#唐轶十九-郑絪-4}
见郑余庆[6](#唐轶十九-郑余庆-6)。

5. []{#唐轶十九-郑絪-5}
郑阳武常言欲为《易比》，以三百八十四爻比以人事。又云：「玄义之有庄周，犹禅律之有维摩诘，欲图画之，俱恨未能。」《国史补》中。《唐语林》一。

6. []{#唐轶十九-郑絪-6}
刘瞻之先，寒士也，十许岁，在郑絪左右主笔砚。十八九，絪为御史，巡荆部商山歇马亭，俯瞰山水。时雨霁，岩峦奇秀，泉石甚佳，絪坐久，起行五六里，曰：「此胜概不能吟咏，必晚何妨？」却返于亭。欲题诗，顾见一绝，染翰尚湿，絪大讶其佳绝。时南北无行人，左右曰：「但向来刘景在后行二三里。」公戏之曰：「莫是尔否？」景拜曰：「实见侍御吟赏起予，辄有寓题。」引咎又拜。公咨嗟久之而去。比回京阙，戒子弟涵、瀚已下曰：「刘景他日有奇才，文学必超异。自此可令与汝共处于尊院，寝馔一切，无异尔辈。吾亦不复指使。」至三数年，所成文章皆辞理优壮。凡再举成名。公召辟法寺学省清级。乃生瞻，及第作相。《芝田录》（《广记》一七○）。《玉泉子》。

7. []{#唐轶十九-郑絪-7}
〔大兴善寺〕东廊之南素和尚院，庭有青桐四株，素之手植。元和中，卿相多游此院。桐至夏有汗，污人衣如輠脂，不可浣。昭国东门郑相尝与丞郎数人避暑，恶其汗，谓素曰：「弟子为和尚伐此树，各植一松也。」及暮，素戏祝树曰：「我种汝二十余年，汝以汗为人所恶，来岁若复有汗，我必薪之。」自是无汗。宝历末，予见说已十五余年无汗矣。素公不出院，转《法华经》三万七千部，夜尝有貉子听经，斋时鸟鹊就掌取食。《酉阳杂俎》续集五。《宋高僧传》二五。

## 李吉甫

1. []{#唐轶十九-李吉甫-1}
李西台文献公避暑于青龙寺，梦戴白神人云：「昔尹氏相宣王，致中兴；君男亦佐中兴，君宜以吉甫名之。」《大唐传载》。

2. []{#唐轶十九-李吉甫-2}
贞元中，有袁隐居者，家于湘楚间，善《阴阳占诀歌》一百二十章。时故相国李公吉甫，自尚书郎谪官东南，一日，隐居来谒公，公久闻其名，即延与语。公命算己之禄仕，隐居曰：「公之禄真将相也，公之寿九十三矣。」李公曰：「吾之先未尝有及七十者，吾何敢望九十三乎？」隐居曰：「运算举数，乃九十三耳。」其后李公果相宪宗皇帝，节制淮南，再入相而薨。年五十六，时元和九年十月三日也。校其年月日，亦符九十三之数。岂非悬解之妙乎。隐居著《阴阳占诀歌》，李公序其首。《宣室志》（《广记》七二）。

3. []{#唐轶十九-李吉甫-3}
李相国忠公，贞元十九年为饶州刺史。先是，郡城之东，四牧故府，废者七稔，公涖止后，命启籥而居之。郡吏以语怪坚请，公曰：「神实正直，正直则神避。妖不胜德，德失则妖兴。居之在人。」《大唐传载》。《唐语林》三。

4. []{#唐轶十九-李吉甫-4}
李太师吉甫在淮南，州境广疫，李公不饮酒，不听乐，会有制使至，不得已而张筵，忧惨见色。醼合，谓诸客曰：「弊境疾厉，亡殁相踵，诸贤杰有何术可以见救？」下坐有一秀才起应曰：「某近离楚州，有王炼师，自云从太白山来，济拔江淮疾病。休粮服气，神骨甚清，得力者已众。」李公大喜，延于上坐，复问之，便令作书，并手札，遣人马往迎。旬日至，馆于州宅，称弟子以祈之。王生曰：「相公但令于市内多聚龟壳、大镬、巨瓯，病者悉集，无虑不瘥。」李公遽遣备之。既得，王生往，令浓煎，重者恣饮之，轻者稍减，既汗皆愈。李公喜，既与之金帛，不受。不食，寡言。唯从事故山南节帅相国王公起，王坐见，必坐笑以语，若旧相识。李公因令王公邀至宅宿，问其所欲，一言便行。深夜从容曰：「判官有仙骨，学道必白日上升。如何？」王公无言。良久曰：「此是尘俗态萦缚耳。若住人世，官职无不得者。」王公请以兄事之。又曰：「本师为在白鹿，与判官亦当家，能与某同往一候谒否？」意复持疑，曰：「仙公何名？」曰：「师不敢言。」索笔书鹤字。王生从此不知所诣。王公果富贵。《逸史》（又《广记》四八）。

5. []{#唐轶十九-李吉甫-5}
见裴垍[1](#唐轶十九-裴垍-1)。

6. []{#唐轶十九-李吉甫-6}
李忠公之为相也，政事堂有会食之床。吏人相传，移之则宰臣罢。不迁者五十年。公曰：「朝夕论道之所，岂可使朽蠹之物秽而不除？俗言拘忌，何足听也！以此获免，余之愿焉。」命彻而焚。其下铲去聚壤十四畚。议者称正焉。《大唐传载》。《唐语林》三。

7. []{#唐轶十九-李吉甫-7}
宪宗久亲政事，忽问：「京兆尹几员？」李吉甫对曰：「京兆尹三员，一员大尹，二员少尹。」时人谓之善对。《国史补》中。又《广记》一七四引。《唐语林》一。

8. []{#唐轶十九-李吉甫-8}
永宁王二十、光福王八二相，皆出于先安邑李丞相之门。安邑薨于位，一王素服受慰，一王则不然，中有变色，是谁过欤？又曰：李安邑之为淮海也，树置裴光德，及去则除授不同。李再入相，对宪宗曰：「臣路逢中人送节与吴少阳，不胜愤愤。」圣颜赪然。翌日，罢李丞相藩为太子詹事，盖与节是藩之谋也。又论：征元济时馈运使皆不得其人，数日，罢光德为太子宾客；主馈运者，裴之所除也。刘禹锡曰：「宰相皆用此势，自公孙弘始而增稳妙焉。但看其传，当自知之。萧、曹之时，未有斯作。」《刘宾客嘉话录》。《唐语林》六。

9. []{#唐轶十九-李吉甫-9}
安邑李相公吉甫，初自省郎为信州刺史。时吴武陵郎中，贵溪人也，将欲赴举，以哀情告于州牧，而遗五布三帛矣。吴以轻鲜，以书让焉。其词唐突，不存桑梓之分，乃非其礼，正郎微诮焉。赞皇母氏谏曰：「小儿方求成人，何得与举子相忤？」遂与米二百斛。赵郡果为宰辅，竟其憾焉。元和二年，崔侍郎邠重知贡举，酷搜江湖之士。初春将放二十七人及第，潜持名来呈相府。才见首座李公，公问：「吴武陵及第否？」主司恐是旧知，遽言：「吴武陵及第也。」其牓尚在怀袖，忽报中使宣口敕，且揖礼部从容，遂注武陵姓字，呈上李公。公谓曰：「吴武陵至是麤人，何以当其科第？」礼部曰：「吴武陵德行虽即未闻，文笔乃堪采录。名已上牓，不可却焉！」相府不能因私讪士，唯唯而从。吴君不附国庠，名第在于牓末。是日既集省门试，谓同年曰：「不期崔侍郎今年倒挂牓也。」观者皆讶焉。《云溪友议》下。《唐语林》六。

10. []{#唐轶十九-李吉甫-10}
见李栖筠[1](#唐轶十六-李栖筠-1)。

11. []{#唐轶十九-李吉甫-11}
书题签。大僚题上纸签，起于丞相李赵公也。元和中，赵公权倾天下，四方缄翰日满阍者之袖。而潞帅郗士美时有珍献，赵公喜，而回章盈幅，曲叙殷勤，误卷入振武封内以遣之，而振武别纸则附于潞。时阿跋光进帅麟，览盈幅手字，知误画，时飞还赵公。赵公因命书吏，凡有尺题，各令签记以送。故于今成风也。《资暇集》下。又《续事始》（张本《说郛》一○）引。

12. []{#唐轶十九-李吉甫-12}
见武元衡[4](#唐轶十九-武元衡-4)。

13. []{#唐轶十九-李吉甫-13}
见张仲方[1](#唐轶十九-张仲方-1)。

## 裴　垍

1. []{#唐轶十九-裴垍-1}
初，姜公辅行在命相，乃就第而拜之。至李吉甫除中书侍郎平章事，适与裴垍同直，垍草吉甫制吉甫草武元衡制，垂帘挥翰，两不相知。至暮，吉甫有叹惋之声，垍终不言，书麻尾之后，乃相庆贺。礼绝之敬，生于座中。及明，院中使学士送至银台门，而相府官吏候于门外，禁署之盛，未之有也。《翰林志》。

2. []{#唐轶十九-裴垍-2}
裴垍入相之年，才四十四，须发尽白。《南部新书》庚。

3. []{#唐轶十九-裴垍-3}
裴相垍尝应宏词，崔枢考不中第。及为相，擢枢为礼部侍郎，笑而谓曰：「此报德也。」枢惶恐欲坠阶。又笑曰：「此言戏耳！」《国史补》中。《唐摭言》一一。《唐语林》三。《唐诗纪事》五○。

4. []{#唐轶十九-裴垍-4}
元和三年十一月，上问：「为治之要何先？」宰臣裴垍对曰：「先正其心。」上深然之。《唐会要》五一。

5. []{#唐轶十九-裴垍-5}
见李藩[2](#唐轶十九-李藩-2)。

6. []{#唐轶十九-裴垍-6}
裴光德垍在中书，有故人，官亦不卑，自远相访。裴公给恤优厚，从容款狎，在其第无所不为。乘间求京府判司。裴公曰：「公诚佳士，但此官与公不相当，不敢以故人之私，而隳朝廷纲纪。他日有瞎眼宰相怜公者，不妨却得，某必不可。」其执守如此。《因话录》五。又《类说》一四引。《唐语林》一二。　案：「光德」，原作「先德」，据《类说》改。

7. []{#唐轶十九-裴垍-7}
见唐宪宗[15](#唐轶三-唐宪宗-15)。

8. []{#唐轶十九-裴垍-8}
见李吉甫[8](#唐轶十九-李吉甫-8)。

## 李　藩

1. []{#唐轶十九-李藩-1}
李相藩尝寓东洛，年近三十，未有宦名。夫人即崔构庶子之女，李公寄托崔氏，待之不甚厚。时中桥胡芦生者善卜，闻人声即知贵贱。李公患脑疮，又欲挈家居扬州，甚愁闷，乃与崔氏弟兄访胡芦生。胡芦生好饮酒，人诣之，必携一壶，故谓为胡芦生。李公与崔氏各携钱三百。生倚蒲团，已半酣。崔氏弟兄先至，胡芦生不为之起，但伸手请坐。李公以疾后至，胡芦生曰：「有贵人来。」乃命侍者扫地，既毕，李公已到。未下驴，胡芦生笑迎执手，曰：「郎君贵人也。」李公曰：「某贫且病，又欲以家往数千里外，何有贵哉？」胡芦生曰：「纱笼中人，岂畏迍厄！」李公请问纱笼之事，终不说。遂往扬州，居于参佐桥。使院中有一高员外，与藩往还甚熟，一旦来诣藩，既去，际晚又至。李公甚讶之。既相见，高曰：「朝来拜候，却归困甚，昼寝。梦有一人，召出城外，于荆棘中行，见旧使庄户，卒已十年，谓某曰：『员外不合至此，为物所诱，且便须廻。某送员外去。』却引至城门，某谓之曰：『汝安得在此？』云：『我为小吏，差与李三郎当直。』某曰：『何处李三郎？』曰：『住参佐桥。知员外与李三郎往还，故此祗候。』某曰：『三郎安得如此？』曰：『是纱笼中人。』诘之不肯言。因曰：『某饥，员外能与少酒饭钱财否？子城不敢入，请与城外置之。』某谓曰：『就三郎宅中得否？』曰：『若如此，是杀某也。』遂觉。已令于城外与置酒食，且奉报好消息。」李公微笑。数年，张建封仆射镇扬州，奏李公为巡官、校书郎。会有新罗僧能相人，且言张公不得为宰相，甚怀怏。因令于使院中，看郎官有得为宰相者否。遍视良久，曰：「并无。」张公尤不乐，曰：「莫有郎官未入院否？」报云：「李巡官未入。」便令促召。逡巡至，僧降阶迎，谓张公曰：「巡官是纱笼中人。仆射且不及。」张公大喜，因问纱笼中之事，僧曰：「宰相，冥司必潜纱笼护之，恐为异物所扰，余官即不得也。」方悟胡芦生及高所说。李公竟为宰相也。信哉，人之贵贱分定矣！《逸史》（《广记》一五三）。《两京杂记》（《类说》四）。《孔氏谈苑》五。《五色线》下。

2. []{#唐轶十九-李藩-2}
元和三年，李藩为给事中。时制敕有不可，遂于黄纸批之。吏曰：「宜连白纸。」藩曰：「别以白纸是文状，岂曰批敕。」裴垍言于上，以谓有宰相器。俄而郑絪罢免，藩遂拜相。《南部新书》壬。《唐会要》五四。

3. []{#唐轶十九-李藩-3}
见李吉甫[8](#唐轶十九-李吉甫-8)。

4. []{#唐轶十九-李藩-4}
见李贺[7](#唐轶二十-李贺-7)。

## 权德舆

1. []{#唐轶十九-权德舆-1}
权相为舍人，以闻望自处，尝语同僚曰：「未尝以科第为资。」郑云逵戏曰：「更有一人。」遽问：「谁？」答曰：「韦聿者也。」满座绝倒。《国史补》中。《唐语林》六。

2. []{#唐轶十九-权德舆-2}
贞元十八年八月，中书舍人权德舆独直禁垣，数旬一归家。尝上疏请除两省官，诏报曰：「非不知卿劳苦，以卿文雅，尚未得如卿等比者，所以久难其人。」德舆居西掖八年，其间独掌者数岁。及以本官知礼部贡举事毕，仍掌命书。《唐会要》五五。

3. []{#唐轶十九-权德舆-3}
见唐宪宗[16](#唐轶三-唐宪宗-16)。

4. []{#唐轶十九-权德舆-4}
权文公德舆身不由科第，掌贡举三年。门下所出诸生，相继为公相。得人之盛，时论居多。《因话录》二。《唐语林》四。

5. []{#唐轶十九-权德舆-5}
见许孟容[3](#唐轶十九-许孟容-3)。

6. []{#唐轶十九-权德舆-6}
权丞相德舆言无不闻，又善廋词。尝逢李二十六于马上，廋词问答，闻者莫知其所说焉。或曰：「廋词何也？」曰：「隐语耳。语不曰：『人焉廋哉，人焉廋哉！』此之谓也。」《刘宾客嘉话录》（《广记》一七四）。

## 李　绛

1. []{#唐轶十九-李绛-1}
李丞相绛先人为襄州督邮。方赴举，求乡荐。时樊司空泽为节度使，张常侍正甫为判官，主乡荐。张公知丞相有前途，启司空曰：「举人悉不如李某秀才，请只送一人，请众人之资以奉之。」欣然允诺。又荐丞相弟为同舍郎。不十年而李公登庸，感司空之恩，以司空之子宗易为朝官。人问宗易之文于丞相，丞相戏而答曰：「盖代。」时人因以「盖代」为口实，相见论文，必曰：「莫是樊三盖代否？」丞相之为户部侍郎也，常侍为本司郎中，因会，把酒请侍郎唱歌，李终不唱而哂之，满席大噱。《刘宾客嘉话录》。又《广记》一七九引。《唐语林》三。

2. []{#唐轶十九-李绛-2}
见梁肃[1](#唐轶十八-梁肃-1)。

3. []{#唐轶十九-李绛-3}
见唐宪宗[11](#唐轶三-唐宪宗-11)。

4. []{#唐轶十九-李绛-4}
宪宗时，中官吐突承璀有恩泽，欲为上立德政碑。碑屋已成，磨砻石讫，请宣索文。时李绛为翰林学士，奏曰：「大人者，与天地合其德，日月合其明，无立碑纪美之事。恐取笑夷夏。」上深然之，遽命拆屋废石。承璀奏：碑屋用功极多，难便毁拆。欲坚其请。上曰：「急索牛拽倒。」其纳谏如此。《卢氏杂说》（《广记》一六四）。《唐会要》五七。

5. []{#唐轶十九-李绛-5}
长庆初，李尚书绛议置郎官十人，分判南曹，吏人不便。旬日出为东都留守。自是选曹成状，常亦速毕也。《国史补》下。又《广记》一八六引。《唐语林》六。

6. []{#唐轶十九-李绛-6}
李绛，赵郡赞皇人。曾祖贞简。祖冈，官终襄帅。绛为名相。绛子璋，宣州观察。杨相公造白檀香亭子初成，会亲宾落之。先是璋潜遣人度其广狭，织一地毯，其日，献之。及收败，璋从坐。璋子德璘名过其实，入梁，终夕拜。《唐摭言》七。《杜阳编》（《广记》二三七）。

## 韦贯之

1. []{#唐轶十九-韦贯之-1}
韦贯之及第年，建议曰：「今岁有司放榜，春关以前，请以新及第为名。」至今不改。《南部新书》乙。

2. []{#唐轶十九-韦贯之-2}
见武元衡[1](#唐轶十九-武元衡-1)。

3. []{#唐轶十九-韦贯之-3}
韦相贯之为尚书右丞，入内僧广宣赞门曰：「窃闻阁下不久拜相。」贯之叱曰：「安得不轨之言！」命纸草奏，僧恐惧走出。《国史补》中。《唐语林》三。

4. []{#唐轶十九-韦贯之-4}
见韩皋[3](#唐轶十七-韩皋-3)。

5. []{#唐轶十九-韦贯之-5}
长安中，争为碑志，若市贾然。大官薨卒，造其门如市，至有喧竞构致，不由丧家。是时裴均之子，将图不朽，积缣帛万匹，请于韦相贯之，举手曰：「宁饿死，不苟为此也。」《国史补》中。又《御览》五八九引。《唐语林》一。

## 武元衡

1. []{#唐轶十九-武元衡-1}
武元衡与韦贯之同年及第。武拜门下侍郎，韦罢长安尉，赴选，元衡以为万年丞。过堂日，元衡谢曰：「某与先辈同年及第，元衡遭逢，滥居此地，使先辈未离尘土，元衡之罪也。」贯之呜咽流涕而退。后数月，除补阙。是年，元衡帅西川，三年后入相，与贯之同日宣制。《续定命录》（《广记》一五四）。

2. []{#唐轶十九-武元衡-2}
元衡在蜀，淡于接物，而开府极一时选：〔柳〕公绰为少尹，〔张〕正壹观察判官，〔崔〕备度支判官，裴度掌书记，卢士玫观察推官，杨嗣复节度推官。《唐诗纪事》四五。

3. []{#唐轶十九-武元衡-3}
武黄门之西川，大宴，从事杨嗣复狂酒，逼元衡大觥，不饮，遂以酒沐之，元衡拱手不动，沐讫，徐起更衣，终不令散宴。《干子》（《广记》一七七）。

4. []{#唐轶十九-武元衡-4}
元和中，宰相武元衡与李吉甫齐年，又同日为相；及出镇，又分领扬、益；至吉甫再入，元衡亦还；吉甫前一年以元衡生月卒，元衡以吉甫生月遇害，年五十八。《感定录》（《广记》一五四）。

5. []{#唐轶十九-武元衡-5}
见李德裕[4](#唐轶二十三-李德裕-4)、[5](#唐轶二十三-李德裕-5)。
6. []{#唐轶十九-武元衡-6}
见李德裕[4](#唐轶二十三-李德裕-4)、[5](#唐轶二十三-李德裕-5)。

7. []{#唐轶十九-武元衡-7}
元衡善为五言，好事者传之，被之管弦。尝夏夜作诗云：「夜久喧暂息，池台惟月明。无因驻清景，日出事还生。」明日遇害。《唐诗纪事》三三。

## 裴　度

1. []{#唐轶十九-裴度-1}
裴晋公度微时羁寓洛中，常乘蹇驴入皇城。方上天津桥，时淮西不庭已数年矣，有二老人傍桥柱而立，语云：「蔡州用兵日久，征发甚困于人，未知何时得平定？」忽覩裴公，惊愕而退。有仆者携书囊后行，相去稍远，闻老人云：「适忧蔡州未平，须待此人为将。」既归，仆者具述其事。裴公曰：「见我龙钟相戏尔。」其秋，东府乡荐，明年及第。洎秉钧衡，朝廷议授吴元济节钺。既而延英候对，宪皇以问宰臣。裴公奏曰：「贼臣跋扈四十余年，圣朝姑务含弘，盖虑凋伤一境。不闻归心効顺，乃欲坐据一方。若以旄钺授之，翻恐恣其凶逆。以陛下聪明神武，藩镇皆愿勤王，臣请一诏追兵，可以平荡妖孽。」于是命晋公为淮西节度使，兴师致讨。时陈许、汴、滑三帅，先于郾城县屯军，晋公统精甲五万会之，受律鼓行而进，直造蔡州城下。才两月，擒贼以献，淮西遂平。后入朝居廊庙，六拜正司徒，为侍中、中书令。儒风武德，振耀古今。洎留守洛师，每话天津桥老人之事。《剧谈录》上。又《广记》一三八引。《唐语林》六。

2. []{#唐轶十九-裴度-2}
裴晋公质状眇小，相不入贵。既屡屈名场，颇亦自惑。会有相者在洛中，大为绅所神，公时造之问命。相者曰：「郎君形神稍异于人，不入相书。若不至贵，即当饿死。然今则殊未见贵处。可别日垂访，勿以蔬粝相鄙。候旬日，为郎君细看。」公然之，凡数往矣。无何，阻朝客在彼，因退游香山佛寺，徘徊廊庑之下。忽有一素衣妇人致一缇于僧伽和尚栏楯之上，祈祝良久，复取筊掷之，叩头瞻拜而去。少顷，度方见其所致，意彼遗忘，既不可追，然料其必再至，因为收取。踌躇至暮，妇人竟不至，度不得已，携之归所止。诘旦，复携就彼。时寺门始辟，俄覩向者素衣疾趋而至，逡巡抚膺惋叹，若有非横。度从而讯之。妇人曰：「新妇阿父无罪被系，昨告人，假得玉带二、犀带一，直千余缗，以赂津要。不幸遗失于此。今老父不测之祸无所逃矣！」度怃然，复细诘其物色，因而授之。妇人拜泣，请留其一。度不顾而去。寻诣相者，相者审度，声色顿异，大言曰：「此必有阴德及物。此后前涂万里，非某所知也。」再三诘之，度偶以此言之。相者曰：「秪此便是阴功矣，他日无相忘！勉旃，勉旃！」度果位极人臣。《唐摭言》四。又《广记》一一七引。《乐善录》二。

3. []{#唐轶十九-裴度-3}
裴中令应举，诣葫芦生问命。未之许，谓无科级之分。试日，入安上门，人马拥并，见一妇人，类贾客之妻，从女奴皆衣服鲜洁，挈一合，以紫帕封。女奴力勌，置于门𫔶。门辟，失妇人所在，合复在𫔶傍，公以衫裾衞之，意为他人所购，冀其主复至。举人悉集，公独在门，日晏终不去。久之，妇人方悲号，公诘其冤抑，以状答曰：「夫犯刑宪，其案已圆在朝夕。某家素丰，蓄一宝带，会有能救护者，与数万缗，至罗锦，悉不取，唯须此带。今早晨亲遣女使更持送，忽失所在，吾夫不免矣！」公识其主，即以予之。妇人再拜，泣谢而去。试不及，免罢一举。他日复访葫芦生，生见公，惊曰：「君非去年相遇者耶？君将来及第，兼位极人臣，盖近有阴德。」《唐语林》六。《芝田录》（《类说》一一）。　案：裴中令，《类说》作「白中令」，当误。

4. []{#唐轶十九-裴度-4}
见胡证[1](#唐轶十九-胡证-1)。

5. []{#唐轶十九-裴度-5}
晋公贞元中作《铸剑戟为农器赋》。其首云：「皇帝之嗣位三十载，寰海镜清，方隅砥平。驱域中尽归力穑，示天下不复用兵。」宪宗平荡宿寇，数致太平，正当元和十三年。而晋公以文儒作相，竟立殊勋，为章武佐命，观其辞赋气概，岂得无异日之事乎？《因话录》三。《唐语林》二。《唐诗纪事》三三。

6. []{#唐轶十九-裴度-6}
武元衡罢相出镇西蜀，柳公绰与裴度俱为判官。公绰先度入为吏部郎中，度有诗饯别云：「两人同日事征西，今日公先捧紫泥。」《诗话总龟》前集四三。

7. []{#唐轶十九-裴度-7}
见杜佑[8](#唐轶十七-杜佑-8)。

8. []{#唐轶十九-裴度-8}
元和九年十二月，释下邽令裴寰之罪。初，每岁冬，以鹰犬出近畿习狩，谓之外按使，领徒数百辈，恃恩恣横。郡邑惧扰，皆厚礼迎犒，恣其所便。止舍私邸，百姓畏之如寇盗。每留旬日，方更其所。至是，行次下邽，寰为令，嫉其强暴扰人，但据文供馈。使者归，乃谮寰有慢言，上大怒，将以不敬论。宰相武元衡等于延英恳救理之，上怒不改。及出，逢御史中丞裴度入，元衡等谓曰：「裴寰事，上意不开，恐不可论。」度唯唯而入，抗陈其事，谓寰无罪。上愈怒，曰：「如卿言，裴寰无罪，则当决五坊小使；如小使无罪，则当决裴寰。」度曰：「诚如圣旨。但以裴寰为令长，爱惜陛下百姓如此，岂可罪之？」上怒稍解。初令书罚，翌日释之。《唐会要》五二。

9. []{#唐轶十九-裴度-9}
宪宗初征柳宗元、刘禹锡至京，俄而以柳为柳州刺史，刘为播州刺史。柳以刘须侍亲，播州最为恶处，请以柳州换。上不许。宰相对曰：「禹锡有老亲。」上曰：「但要与恶郡，岂系母在！」裴晋公进曰：「陛下方侍太后，不合发此言。」上有愧色，既而语左右曰：「裴度终爱我切。」刘遂改授连州。《因话录》一。

10. []{#唐轶十九-裴度-10}
元和十年，以御史中丞裴度兼刑部侍郎。时度宣慰淮西回，所言军机，多合上旨，故以兼官宠之。自征兵讨淮西，凡十余镇之兵，皆环于申蔡，未立战功。裴度使还，且令与诸朝贤详议，乃入奏曰：「臣观诸将，唯李光颜见义能勇，必能立功。」果首败贼于时曲。上尤赏之。《唐会要》五九。

11. []{#唐轶十九-裴度-11}
故中书令晋国公裴度，自进士及第，博学、宏词、制策三科，官途二十余载，从事浙右，为河南掾。至宪宗朝，声闻隆赫，历官三署，拜御史中丞。上意推重，人情翕然。明年夏六月，东平帅李师道包藏不轨，畏朝廷忠臣，有贼杀宰辅意。密遣人由京师靖安东门禁街，候相国武元衡，仍暗中传声大呼云：「往驿坊，取中丞裴某头。」是时京师始重扬州毡帽，前一日，广陵帅献公新样者一枚，公翫而服之。将朝，烛下既栉，乃取其盖张焉。导马出坊之东门，贼奄至，唱杀甚厉，贼遂挥刀中帽，坠马。贼为公已丧元矣，掠地求其坠颇急。骖乘王义遽廻鞚，以身蔽公。贼知公全，再以力击义，断臂且死。度赖帽子顶厚，经刀处，微伤如线数寸。旬余如平常。及升台衮，讨淮西，立大勋，出入六朝，登庸授钺。门馆僚吏，云布四方。其始终遐永也如此。《续定命录》（《广记》一五三）。

12. []{#唐轶十九-裴度-12}
永贞之前，组藤为盖，曰席帽，取其轻也。后或以太薄，冬则不御霜寒，夏则不障暑气，乃细色罽代藤，曰氊帽，贵其厚也，非崇贵莫戴，而人亦未尚。元和十年六月，裴晋公之为台丞，自化理第早朝，时青、镇二帅拒命，朝廷方参议兵计，而晋公预焉。二帅俾捷步张晏等倳刃伺便谋害，至里东门，导炬之下，霜刃歘飞，时晋公繄帽是赖，刃不即及，而帽折其簷。既脱，朝贵乃尚之。近者布素之士皆戴焉。折簷帽尚在裴氏私帑中。《资暇集》下。

13. []{#唐轶十九-裴度-13}
裴晋公为盗所伤刺，隶人王义扞刃死之。公乃自为文以祭，厚给其妻子。是岁进士撰王义传者，十有二三。《国史补》中。又《广记》一六七引。《南部新书》戊。《唐语林》六。

14. []{#唐轶十九-裴度-14}
见唐宪宗[6](#唐轶三-唐宪宗-6)。

15. []{#唐轶十九-裴度-15}
裴度往淮西督战，恐翰林学士令狐楚沮军事，乃请改制书数事，且言楚草制失辞，罢之。《吹剑录》。

16. []{#唐轶十九-裴度-16}
裴晋公赴敌淮西，题名华岳之阙门。大顺中，户部侍郎司空图以一绝纪之曰：「岳前大队赴淮西，从此中原息战鞞，石阙莫教苔藓上，分明认取晋公题。」《唐摭言》三。又《广记》一九九引。《唐诗纪事》三三。

17. []{#唐轶十九-裴度-17}
公出讨淮西，过女几山下，刻石题诗，后果尅期平贼。其诗云：「待平贼垒报天子，莫指仙山示武夫。」由是淮蔡底平，民安生业。白居易作诗二百言，继公篇之末。《唐诗纪事》三三。

18. []{#唐轶十九-裴度-18}
见张正甫[2](#唐轶十九-张正甫-2)。

19. []{#唐轶十九-裴度-19}
元和元年秋九月，淮西帅吴少诚死，子元济拒命，诏隣淮西者以兵四面攻之，凡数年不克。十三年，诏丞相晋国公裴度将兵击焉。度既至，因命封人深池濠，且发其地。有得一石者，上有雕虫文字为铭，封人持以献度。文曰：「井底一竿竹，竹色深绿绿。鸡未肥，酒未熟，障车儿郎且须缩。」度得之，以示从事，令辩其义焉。咸不能究。度方念之，俄有一卒自行间跃而贺曰：「吴元济逆天子之命，纵狂兵为反谋。赖天子威圣与丞相令德，合今日逆竖成擒矣。敢贺丞相功。」度惊讯之，对曰：「封人得石铭，是其兆也。且『井底一竿竹，竹色深绿绿』者，言吴少诚由行间一卒，遂拥十万兵，为一方帅，且喻其荣也。『鸡未肥』者，言无肉也；夫以『肥』去『肉』，为『己』字也。『酒未熟』者，言无水也；以『酒』去『水』，为『酉』字也。『障车儿郎』，谓兵革之士也。『且须缩』者，谓宜退守其所也。推是言之，则己酉日当尅也。苟未及期，则可俟矣。」度喜顾左右曰：「卒，辩者也。」叹而异之。是岁冬十月，相国李愬将兵入淮西，生得元济，尽诛反者。度因校其日，果己酉焉。于是度益奇卒之辩，擢为裨将。《宣室志》五。又《广记》三九二引。《分门古今类事》七。

20. []{#唐轶十九-裴度-20}
裴出征淮西，请韩愈自中书舍人为掌书记。及贼平朝觐，乐和李仆射方为华州刺史，戎服櫜鞬迎于道左。愈有诗云：「荆山行尽华山来，日照潼关四扇开。刺史莫辞迎候远，相公亲破蔡州回。」《剧谈录》（《广记》一三八）。

21. []{#唐轶十九-裴度-21}
见唐宪宗[21](#唐轶三-唐宪宗-21)。

22. []{#唐轶十九-裴度-22}
见韩愈[13](#唐轶二十-韩愈-13)。

23. []{#唐轶十九-裴度-23}
相国晋公裴度出镇兴元，因入觐，值范阳节度使朱克融囚春衣使，奏曰：「使者傲，赐衣恶，军士皆无衣，兼请之。又闻车驾幸东都，请以丁匠五千，先理宫寝。」敬宗召公问，公对曰：「克融凶𫘤者，此将灭之征也。欲挫之，则曰：『所遣工役当令供偫，速行也。』若欲缓之，则发一诏曰：『闻中官慢易，俟归，当痛责之。春服，所司之制，我已罪之也。瀍洛之幸，职司所供，固不烦士卒也。三军请衣，吾无所爱，但非征役例。』」克融却出使，宴赂命回，乃赍瑞宝以献。不数月，克融果死。《唐语林》一。

24. []{#唐轶十九-裴度-24}
见唐敬宗[4](#唐轶三-唐敬宗-4)。

25. []{#唐轶十九-裴度-25}
见唐文宗[19](#唐轶三-唐文宗-19)。

26. []{#唐轶十九-裴度-26}
晋公午桥庄有文杏百株，其处立碎锦坊。《曹林异景》（《云仙杂记》六）。

27. []{#唐轶十九-裴度-27}
午桥庄小儿坡，茂艸盈里，晋公每使数群白羊散于坡上，曰：「芳草多情，赖此妆点也。」《穷幽记》（《云仙杂记》四）。

28. []{#唐轶十九-裴度-28}
唐开成二年三月三日，河南尹李待价将禊于洛滨，前一日启留守裴令公。公明日召太子少傅白居易，太子宾客萧籍、李仍叔、刘禹锡，中书舍人郑居中等十五人合宴于舟中。自晨及暮，前水嬉而后妓乐，左笔砚而右壶觞，望之若仙，观者如堵。裴公首赋一章，四坐继和，乐天为十二韵以献，见于集中。《容斋随笔》一。

29. []{#唐轶十九-裴度-29}
乐天求马，裴赠以马，因戏云：「君若有心求逸足，我还留意在名姝。」引妾换马之事。乐天答云：「安石风流无奈何，欲将赤骥换青娥。不辞便送东山去，临老何人与唱歌？」《唐诗纪事》三三。

30. []{#唐轶十九-裴度-30}
见皇甫湜[1](#唐轶二十-皇甫湜-1)。

31. []{#唐轶十九-裴度-31}
裴晋公自为志铭曰：「裴子为子之道，备存乎家牒；为臣之道，备存乎国史。」杜牧亦自铭曰：「嗟尔小子，亦克厥修。」此二铭词简而备。《唐语林》二。

32. []{#唐轶十九-裴度-32}
裴晋公平淮西后，宪宗赐玉带一条。公临薨，却进，使门人作表，皆不如意。公令子弟执笔，口占状曰：「内府之珍，先朝所赐。既不敢将归地下，又不合留向人间，谨却封进。」闻者叹其简切而不乱。《因话录》三。又《广记》一九八引。《唐语林》二。《四六话》下。

33. []{#唐轶十九-裴度-33}
唐裴晋公度寝疾永乐里，暮春之月，忽遇游南园，令家仆僮舁至药栏，语曰：「我不见此花而死，可悲也。」怅然而返。明早，报牡丹一丛先发，公视之，三日乃薨。《独异志》上。

34. []{#唐轶十九-裴度-34}
裴令临终，告门人曰：「吾死无所系，但午桥庄松云岭未成，软碧池绣尾鱼未长，《汉书》未终篇，为可恨尔。」《晋公遗语》（《云仙杂记》一）。

35. []{#唐轶十九-裴度-35}
见唐文宗[14](#唐轶三-唐文宗-14)。

36. []{#唐轶十九-裴度-36}
唐裴晋公度风貌不扬，自譔真赞云：「尔身不长，尔貌不扬，胡为而将，胡为而相？」幕下从事逊以美之，且曰：「明公以内相为优。」公笑曰：「诸贤好信谦也。」幕僚皆悚而退。《北梦琐言》一○。

37. []{#唐轶十九-裴度-37}
裴晋公为相，布衣交友，受恩子弟，报恩奖引不暂忘。大臣中有重德寡言者，忽曰：「某与一二人皆受知裴公。白衣时，约他日显达，彼此引重。某仕宦所得已多，然晋公有异于初，不以辅佐相许。」晋公闻之，笑曰：「实负初心。」乃问人曰：「曾见灵芝、珊瑚否？」曰：「此皆希世之宝。」又曰：「曾游山水否？」曰：「名山数游，唯庐山瀑布状如天汉，天下无之。」晋公曰：「图画尚可悦目，何况亲观？然灵芝、珊瑚，为瑞为宝可矣，用于广厦，须杞、梓、樟、楠；瀑布可以图画，而无济于人，若以溉良田，激碾硙，其功莫若长河之水。某公德行文学、器度标准，为大臣仪表，望之可敬；然长厚有余，心无机术，伤于畏怯，剸割多疑。前古人民质朴，征赋未分，地不过数千里，官不过一百员，内无权幸，外绝奸诈，画地为狱，人不敢逃；以赭染衣，人不敢犯。虽曰列郡建国，侯伯分理；当时国之大者，不及今之一县，易为匡济。今天子设官一万八千，列郡三百五十，四十六连帅，八十万甲兵，礼乐文物，轩裳士流，盛于前古。材非王佐，安敢许人！」《唐语林》三。

38. []{#唐轶十九-裴度-38}
裴晋公在中书，左右忽白以印失所在，闻之者莫不失色。度即命张筵举乐，人不晓其故，窃怪之。夜半饮酣，左右忽白以印存焉，度不答，极欢而罢。或问度以其故，度曰：「此出于胥徒盗印书券耳。缓之则存，急之则投诸水火，不复更得之矣。」时人服其弘量，临事不挠。《玉泉子》。又《广记》一七七引。《南部新书》辛。《唐语林》三。《折狱龟鉴》七。

39. []{#唐轶十九-裴度-39}
元和中，有新授湖州录事参军未赴任，遇盗，数剽殆尽，告敕历任文簿，悉无孑遗。遂于近邑求丐故衣，迤假贷，却返逆旅。旅舍俯逼裴晋公第，时晋公在假，因微服出游侧近邸，遂至湖纠之店。相揖而坐，与语周旋。问及行止，纠曰：「某之苦事，人不忍闻。」言发涕零。晋公悯之，细诘其事，对曰：「某主京数载，授官江湖，遇寇荡尽，唯残微命。此亦细事尔。其如某将娶而未亲迎，遭郡牧强以致之，献于上相裴公，位亚国号矣。」裴曰：「子室之姓氏何也？」答曰：「姓某，字黄娥。」裴时衣紫袴衫，谓之曰：「某即晋公亲校也，试为子侦。」遂问姓名而往。纠复悔之：此或中令之亲近，入而白之，当致其祸也，寝不安席。迟明，诣裴之宅侧侦之，则裴已入内。至晚，有赪衣吏诣店，颇忽遽，称令公召。纠闻之惶惧，仓卒与吏俱往。至第斯须，延入小厅，拜伏流汗，不敢仰视，即延之坐。窃视之，则昨日紫衣押牙也。因首过再三。中令曰：「昨见所话，诚心恻然，今聊以慰其憔悴矣。」即命箱中官诰授之，已再除湖纠矣。喜跃未已，公又曰：「黄娥可于飞之任也。」特令送就其逆旅，行装千贯，与偕赴所任。《玉堂闲话》（《广记》一六七）。

40. []{#唐轶十九-裴度-40}
裴晋公为门下侍郎，过吏部选人官。谓同过给事中曰：「吾徒侥幸至多，此辈优与一资半级，何足问也？一皆注定，未曾限量。」公不信术数，不好服食，每语人曰：「鸡猪鱼蒜，逢著则吃。生老病死，时至则行。」其器抱弘达，皆此类。《因话录》二。又《广记》一七七引。《玉泉子》。《唐语林》三。

41. []{#唐轶十九-裴度-41}
裴度少时，有术士云，命属北斗廉贞星神，宜每存敬，祭以果酒。度从之，奉事甚谨。及为相，机务繁冗，乃致遗忘，心恒不足，然未尝言之于人，诸子亦不知。京师有道者来谒，留之与语，曰：「公昔年尊奉天神，何故中道而止？崇护不已，亦有感于相公。」度笑而已。后为太原节度，家人病，迎女巫视之，弹胡琴，颠倒良久，蹶然而起曰：「请裴相公。廉贞将军遣传语：『大无情，都不相知耶？』将军甚怒，相公何不谢之？」度甚惊。巫曰：「当择良日洁斋，于浄院焚香，具酒果，廉贞将军亦欲见形于相公。」其日，度沐浴，具公服，立于阶下，东向奠酒再拜。见一人金甲持戈，长三丈余，北向而立。裴公汗洽，俯伏不敢动。少顷即不见。问左右，皆云无之。度尊奉不敢怠忽也。《逸史》（《广记》三○七）。

42. []{#唐轶十九-裴度-42}
裴令公常训其子：「凡吾辈但可文种无绝。然其间有成功，能致身为万乘之相，则天也。」《龙城录》下。《异人录》（《类说》一二）。

43. []{#唐轶十九-裴度-43}
唐裴晋公度在相位日，有人寄槐瘿一枚，欲削为枕。时郎中庾威，世称博物，召请别之。庾捧翫良久，白曰：「此槐瘿是雌树生者，恐不堪用。」裴曰：「郎中甲子多少？」庾曰：「某与令公同是甲辰生。」公笑曰：「郎中便是雌甲辰。」《卢氏杂说》（《广记》二五○）。《鸡跖集》（《类说》二九）。又张本《说郛》七五、陶本《说郛》三二引。

44. []{#唐轶十九-裴度-44}
裴晋公于蓝田得一大笋，破之，有三四眼睛，而香美过甚，乃与曾序分食之。《晋公遗语》（《云仙杂记》七）。

45. []{#唐轶十九-裴度-45}
裴晋公盛冬常以鱼儿酒饮客，其法用龙脑凝结，刻成小鱼形状，每用，沸酒一盏投一鱼其中。《清异录》下。

46. []{#唐轶十九-裴度-46}
裴度除夜叹老，迨晓不寐，炉中商陆火凡数添也。《金门岁节》（《云仙杂记》五）。

47. []{#唐轶十九-裴度-47}
裴令公度性好养犬，凡所宿设燕会处，悉领之，所食物余者，便和椀与犬食。时子壻李甲见之，数谏，裴令曰：「人与犬类，何恶之甚？」犬正食，见李谏，乃弃食，以目视李而去。裴令曰：「此犬人性，必讐于子，窃虑之。」李以为戏言。将欲午寝，其犬乃蹲而向李。李见之，乃疑犬讐之。犬见未寝，又出其户。李见犬去后，乃以巾栉安枕，多排衣服，以被覆之，其状如人寝，李乃藏于异处视之。逡巡，犬入其户，将谓李已睡，乃跳上寝床，当喉而啮。啮讫知谬，犬乃下床愤跳，号吠而死。《集异记》（《广记》四三七）。

## 李逢吉

1. []{#唐轶十九-李逢吉-1}
见白居易[4](#唐轶二十-白居易-4)。

2. []{#唐轶十九-李逢吉-2}
李凉公逢吉未掌纶诰前，家有老婢好言梦，后多有应。李公久望除官，因访于婢。一日，婢晨至，惨然。公问其故，曰：「昨夜与郎君作梦，不是好意，不欲说。」公强之。婢曰：「梦有一人，舁一棺至堂后，云：『且置在此。』不久，即移入堂中。此梦恐非佳也。」公闻窃喜。俄尔除中书舍人。后知贡举，未毕而入相。《因话录》六。又《广记》二七八引。《续前定录》（张本《说郛》一○○）。

3. []{#唐轶十九-李逢吉-3}
元和十一年，岁在丙申，李凉公下三十三人皆取寒素。时有诗曰：「元和天子丙申年，三十三人同得仙。袍似烂银文似锦，相将白日上青天。」《唐摭言》七。又《广记》一八一引。

4. []{#唐轶十九-李逢吉-4}
李太师逢吉知贡举，牓成未放而入相，礼部王尚书播代放牓。及第人就中书见座主，时谓「好脚迹门生」，前世未有。《因话录》二。《唐语林》四。

5. []{#唐轶十九-李逢吉-5}
见唐敬宗[4](#唐轶三-唐敬宗-4)。

6. []{#唐轶十九-李逢吉-6}
太和初，有为御史分务洛京者，子孙官显，隐其姓名。有妓善歌，时称尤物。时太尉李逢吉留守，闻之，请一见，特说延之，不敢辞，盛妆而往。李见之，命与众姬相面。李妓且四十余人，皆处其下。既入，不复出。顷之，李以疾辞，遂罢坐，信宿绝不复知。怨叹不能已，为诗两篇投献。明日见李，但含笑曰：「大好诗。」遂绝。诗曰：「三山不见海沉沉，岂有仙踪尚可寻。青鸟去时云路断，嫦娥归处月宫深。纱窗遥想春相忆，书幌谁怜夜独吟。料得此时天上月，祇应偏照两人心。」《本事诗·情感》。《唐诗纪事》八○。《古今诗话》（《诗话总龟》前集二三、《苕溪渔隐丛话》前集六○）。　案：苕溪渔隐曰：「余观《刘宾客外集》，有《忆妓》四首，内一首，即前诗也，其余三首，亦是前诗之意。《古今诗话》中既不志御史姓名，则此诗岂非梦得为之假手乎？」《苕溪渔隐丛话》前集六○。

7. []{#唐轶十九-李逢吉-7}
逢吉与令狐楚有唱和诗，曰《断金集》。裴夷直为之序云：「二相未遇时，每有所作，必惊流辈。不数年，遂压秉笔之士。及入官登朝，益复隆高，我不求异，他人自远。」逢吉卒，楚有《题断金集》诗云：「一览《断金集》，载悲埋玉人。牙弦千古绝，珠泪万行新。」《唐诗纪事》四七。

## 崔　群

1. []{#唐轶十九-崔群-1}
见梁肃[1](#唐轶十八-梁肃-1)　。

2. []{#唐轶十九-崔群-2}
唐崔群为相，清名甚重。元和中，自中书舍人知贡举。既罢，夫人李氏因暇日常劝其树庄田以为子孙之计。笑答曰：「余有三十所美庄良田遍天下，夫人复何忧？」夫人曰：「不闻君有此业。」群曰：「吾前岁放春榜三十人，岂非良田耶？」夫人曰：「若然者，君非陆相门生乎？然往年君掌文柄，使人约其子简礼，不令就春闱之试。如君以为良田，则陆氏一庄荒矣。」群惭而退，累日不食。《独异志》下。又《广记》一八一引。《南部新书》己。《唐语林》四。《唐余录》（《类说》一二、《古今合璧事类备要》前集三八）。

3. []{#唐轶十九-崔群-3}
崔群在翰苑，为宪皇奖遇最深。有宣云：「今后学士进状，并取崔群连署，方得进来。」《南部新书》己。

4. []{#唐轶十九-崔群-4}
崔相国群之镇徐州，尝以《崔氏易林》自筮。遇干之大畜，其繇曰：「典策法书，藏在兰台。虽遭乱溃，独不遇灾。」及经王智兴之变，果除秘书监也。《因话录》六。《续前定录》。《唐语林》六。

5. []{#唐轶十九-崔群-5}
崔相国群为华州刺史，郑县陆镇以名与崔公近讳音同，请假。崔视事后，遍问官属，怪镇不在列，左右以回避对。公曰：「县尉旨授官也，不可以刺史私避，而使之罢不治事。」召之令出。镇因陈牒，请权改名瑱。公判准状，仍戒之曰：「公庭可以从权，簿书则当仍旧，台者中无陆瑱名也。」其知大体如此。《因话录》三。

6. []{#唐轶十九-崔群-6}
秘书监刘禹锡，其子咸允，久在举场无成。禹锡愤惋宦途，又爱咸允甚切，比归阙，以情诉于朝贤。太和四年，故吏部崔群与禹锡深于素分，见禹锡蹭蹬如此，尤欲推挽咸允。其秋，群门生张正謩充京兆府试官，群特为禹锡召正謩，面以咸允托之，觊首选焉。及牓出，咸允名甚居下。群怒之，戒门人曰：「张正謩来，更不要通。」正謩兄正矩，前河中参军，应书判拔萃，其时群总科目人，考官糊名考讫，群读正矩判，心窃推许，又谓是故工部尚书正甫之弟，断意便与奏。及敕下，正矩与科目人谢主司，独正矩启叙，前致词曰：「某杀身无地以报相公深恩。一门之内，兄弟二人，俱受科名拔擢，粉骨脔肉，无以上答。」方泣下，语未终，群忽悟是正謩之兄弟，勃然曰：「公是张正謩之兄？尔贤弟大无良，把群贩名，岂有如此事？与贼何异？公之登科，命也，非某本意，更谢何为！」《续命定录》（《广记》一五六）。

## 李夷简

1. []{#唐轶十九-李夷简-1}
李相夷简未登第时，为郑县丞。泾州之乱，有使走驴东去，甚急。夷简入白刺史曰：「闻京城有故，此使必非朝命，请执而问之。」果朱泚使朱滔也。《国史补》上。又《广记》一七二引。《唐语林》三。

2. []{#唐轶十九-李夷简-2}
见刘言史[1](#唐轶十八-刘言史-1)。

3. []{#唐轶十九-李夷简-3}
李夷简元和末在蜀。蜀市人赵高好鬭，常入狱。满背镂毗沙门天王，吏欲杖背，见之辄止，恃此转为坊市患害。左右言于李，李大怒，擒就厅前，索新造筋棒，头径三寸，叱杖子打天王，尽则已，数三十余不绝。经旬日，袒衣而历门，叫呼乞修理功德钱。《酉阳杂俎》前集八。又《广记》二六四引。

## 袁　滋

1. []{#唐轶十九-袁滋-1}
复州青溪山，秀绝无比。袁相公滋未达时，居复郢间，晴日偶过峻峰，行数里，渐幽奇险怪，人迹罕到。有儒生，以卖药为业，家焉。袁公与语，言甚相狎，因留宿。乃问曰：「此处合有灵隐者，曾从容不？」答曰：「有道者五六人，每三两日一至，不知居处。某虽与之熟，亦不肯言。」袁曰：「某来修谒，得否？」曰：「彼甚恶人，然颇好酒。足下求美酝一榼，就此宿候，或得见也。」袁公去，得酒持至，以伺之。数夕果到，五人鹿皮冠或纱帽，藜杖草履，遥相与通寒暄，大笑，乃临涧濯足戏弄。儒生置酌列席。少顷，尽入茅舍，覩酒甚喜，曰：「何处得此？」既饮数杯，儒生曰：「某非能自致，有客携来，愿谒仙兄。」乃导袁公出，历拜俯偻。五人相顾失色，且悔饮此酒，兼怒儒生曰：「不合引外人相扰。」儒生曰：「兹人诚志可赏，况是道流，稍许从容，亦何伤也？」意遂渐解，复覩袁公恭甚，乃时与语笑。目袁生曰：「坐。」袁再拜就席。少顷半酣，颇欢，注视袁公，相谓曰：「此人大似西峰坐禅和尚。」良久云：「直是。」屈指数日，此僧亡来四十七年矣。问袁公之岁，正四十七。相顾抚掌曰：「觅官职去，福禄至矣。已后极富贵。」遂呼主人别，袁公拜，道流皆与握手。过涧上山顶，扪萝跳跃，有若飞鸟，逡巡不见。《逸史》（《广记》三八八、一五三）。

2. []{#唐轶十九-袁滋-2}
李汧公镇凤翔，有属邑编甿，因耨田得马蹏金一瓮。《汉书》武帝诏云：「往者东岳见金，又有白麟神马之瑞，宜以黄金铸麟状，以叶瑞应。」盖铸金象马蹄之状。其后民间效之。里民送于县署，沿牒将至府庭。宰邑者喜于获宝，欲以自为殊绩，虑公藏主守不严，因使置于私室。信宿，与官吏重开视之，则皆为土块矣。瓮金出土之际，乡社悉来观验，遽为变更，靡不惊骇。以状闻于府主，议者佥云奸计换之。遂遣理曹掾与军吏数人就鞫案其事，获金之社咸共证焉。宰邑者为众所挤，摧沮莫能自白，既而诎辱滋甚，遂以为易金伏罪。词欵具存，未穷隐用之所，遂令拘系仆隶，胁以刑辟。或云藏于粪壤，或云投于水中，纷纭枉挠，结成狱具，备以词案上闻。汧公览之愈怒。俄而因有筵席，停杯语及斯事，列坐宾客咸共惊叹。或云效齐人之攫，或云有杨震之癖，谈笑移时，以为胠箧穿窬，无足讶也。时袁相公滋亦在幕中，俛首略无词对。李公目之数四，曰：「宰邑非判官亲懿乎？」袁相曰：「与之无素。」李曰：「闻彼之罪，何不乐之甚？」袁相曰：「某疑此事未了，更请相国详之。」汧公曰：「换金之状极明。若言未了，当别有见，非判官莫探情伪。」袁相曰：「诺。」因俾移狱府中按问，乃令阅瓮间，得三十五块，诘其初获者，即本质在焉。遂于列肆索金镕写，与块形相等。既成，始秤其半，已及三百斤矣。询其负担人力，二农工。讵中舁至县境，计其负金大数，非二人以竹担可举。明其即路之时，金已化为土矣。于是群情大豁，宰邑者遂获清雪。汧公叹伏无已，每言才智不如。其后履历清途，至德宗朝，皆为宰相。《剧谈录》上。又《广记》一七一引。《折狱龟鉴》一。

## 高崇文

1. []{#唐轶十九-高崇文-1}
韦皋薨，行军司马刘辟知留后，率将士逼监军使，请奏命辟为帅，以徇军情。旋举兵扼鹿头关下蜀，蜀帅李康弃城走。上敕宰臣选将讨伐。杜黄裳曰：「保义节度使刘、武成节度使高崇文，皆刚毅忠勇可用。」上曰：「二人谁为优？」黄裳曰：「刘自涿州拔城归阙，扶老携幼，万人就路，饮食舒惨，与众共之。居不设乐，动拘法令，峻严整肃，人望而畏。付以专征，必著勋绩。」 ，济之弟。济继怦镇幽州，任瀛州刺史，与济有隙，济欲害之，母氏潜报，乃誓拔所部归阙。不由驿路而行，秋毫不犯。朝廷优遇，乃割凤翔府普润、麟游等县为行秦州。以普润为理所，保义为军号，拜行秦州刺史，充保义军节度使。所领将十营于此。镇普润七年，后镇泾原。上曰：「卿选刘，甚得其人，然卿虑亦未尽。驭众严肃，固是良将。性本倔强，与济不叶，危急归命，河朔气度尚在。常闻郁郁扼腕，恨不得名藩，应有深意。若征伐有功，须令镇西川以为宠。况全蜀重地，数十年间，硕德名臣，方可寄任。生长幽燕，只知卢龙节制，不识朝廷宪章。向者幽系幕吏，杖杀县令，皆河朔规矩，我亦为之容贷。若使镇西川，是自掇心腹疾。不如崇文，久将亲军，宽和得众，用兵沈审。」乃命为西川行营节度使。崇文下剑门，长子曰晖，不当矢石，将斩之以励。师次緜州，斩硗州节度使李康，疏康擅离征镇，不为拒敌。当时议者云：康任怀州刺史，收杀武陟尉，即崇文判官宋君平之父，崇文乘此事为之报雠。入成都日，有若闲暇，命节级将吏，凡军府事无巨细，一取韦皋故事。一应为辟胁从者，但自首并不问。韦皋参佐房式、韦干度、独孤密、符载、郄士美，本名犯文宗庙讳。皆即论荐。馆驿巡官沈衍、段文昌，辟迫令刺按，礼同上介，亦接诸公后谒。崇文谓文昌曰：「公必为将相，未敢奉荐。」叱起沈衍，令枭首于驿门外。举酒与诸公尽欢，俳优请为刘辟责买戏，崇文曰：「辟是大臣谋反，非鼠窃狗盗。国家自有刑法，安得下人辄为戏弄？」杖优者，皆令戍边。房式除给事中，韦干度兵部郎中，独孤密除起居郎，郄士美除太常博士，符载除秘书郎，并未到阙而命下。刘辟就擒，得侍妾二人，皆殊色，监军使请进上。崇文曰：「谬当重寄，初收大藩，且要境内肃清，万姓复业，以宽圣虑。进美妇人，作狐魅天子意，崇文此生不为也。」遽命配鳏处将校。上闻之，语内臣曰：「崇文得殊色，不进来，又不自留，是忠直也，是田舍人也。」三年为蜀帅，惠化大行。不事威仪，礼贤接士。身与子弟车服玩用无金玉之饰。一朝谓监军从事曰：「崇文，河北一健儿，偶然际会，累立战功，国家酬奖亦极矣。西川是宰相回翔地，崇文叨居已久，岂宜自安？但得为节制边镇，死于王事，诚愿足矣。」乃陈让请邠宁，以至于卒。《唐语林》一。　案：此条原出《补国史》，《通鉴考异》一九引《补国史》尚有此条片断文字。

2. []{#唐轶十九-高崇文-2}
唐高相国崇文本蓟州将校也，因讨刘辟有功，授西川节度使。一旦大雪，诸从事吟赏有诗，渤海遽至饮席，笑曰：「诸君自为乐，殊不见顾鄙夫。鄙夫虽武人，亦有一诗。」乃口占云：「崇文崇武不崇文，提戈出塞号将军。那个儿射落雁，渤海鄙言，多人呼为儿。白毛空里落纷纷。」其诗著题，皆谓北齐敖曹之比也。太尉骈，即其孙也。《北梦琐言》七。又《广记》二○○引。《诗话总龟》前集二一引。《唐诗纪事》五四。

3. []{#唐轶十九-高崇文-3}
唐赞皇公李德裕曰：蜀传张仪筑成都城，屡有颓坏。时有龟周行旋走，至是一龟行路筑之，既而城果就。予未至郡日，尝闻龟壳犹在城内。昨询访耆旧，有军资库官宇文遇者，言比常在库中，元和初，节度使高崇文知之，命工人截为腰带胯具。自张仪至崇文千余载，龟壳尚在，而武臣毁之，深可惜也。《戎幕闲谈》（《广记》四七二）。又张本《说郛》七、陶本《说郛》四六引之，文有异。

## 李　愬

1. []{#唐轶十九-李愬-1}
〔元和十二年〕正月二十四日甲申，公至所部。先是，士卒经万胜、萧陂、铁城、新兴之败，人心皆惴恐，不敢言战。公佯曰：「战争非吾所能。」既而阴召大将计其事。是时，公以表请径袭元济，人皆笑其说，乃使观察判官王拟请师阙下，诏征义成、河中、鄜坊马步共二千以补其阙。《平蔡录》（《通鉴考异》二○）。

2. []{#唐轶十九-李愬-2}
李司空愬之讨吴元济也，破新栅，擒贼将李祐，将斩而后免之。解衣辍食，与祐卧起帐中半岁，推之肝胆，然后授以精甲，使为先锋，虽祐妻子在贼中，愬不疑也。夜冒风雪，行一百六十里，首缚元济而成大功，乃祐之力也。《国史补》中。

3. []{#唐轶十九-李愬-3}
裴度带相印入蔡，李愬具军容；度避之。愬曰：「此方不识上下，今具戎服拜相国于堂下，使民吏生畏。」度然之。自后带宰相出镇，凡经州郡，皆具櫜鞬，迎于道左，自此始也。《南部新书》丙。

4. []{#唐轶十九-李愬-4}
见韩愈[13](#唐轶二十-韩愈-13)。

## 李　听

1. []{#唐轶十九-李听-1}
听七岁为协律，入公署，吏胥之小，不为致礼，听鞭之见血，西平大奇之。《广卓异记》一七。

2. []{#唐轶十九-李听-2}
李听为羽林将军，有名马。穆皇在东宫，讽听献之，听以总兵不从。及即位，太原拟帅皆不尤，谓宰臣曰：「李听为羽林将军，不与朕马，是必可任。」遂降制。《南部新书》甲。

## 李　祐

1. []{#唐轶十九-李祐-1}
见李愬[2](#唐轶十九-李愬-2)。

2. []{#唐轶十九-李祐-2}
唐李祐为淮西将，元和十二年送款归国。裴公破吴元济，入其城，汉军有剥妇人衣至裸体者。祐有新妇姜氏，怀姙五月矣，为乱卒所劫，以刀划其腹，姜氏气绝踣地。祐归见之，腹开尺余，因脱衣襦裹之。妇一夕复苏，傅以神药而平。满十月而产一男。朝廷以祐归国功，授一子官。子曰行修，年三十余为南海节度，罢归，卒于道。《独异志》上。又《广记》二一九引。《南部新书》癸。

## 李光颜

1. []{#唐轶十九-李光颜-1}
李太师光颜以大勋康国，品位穹崇。爱女未聘，幕僚谓其必选佳壻，因从容语次，盛誉一郑秀才词学门阀，人韵风流异常，冀太师以子妻之。他日又言之。太师谢幕僚曰：「李光颜，一健儿也。遭遇多难，偶立微功，岂可妄求名族，以掇流言乎？某已选得一佳壻，诸贤未见。」乃召一客司小将，指之曰：「此即某女之匹也。」超三五阶军职，厚与金帛而已。从事许当曰：「李太师建定难之勋，怀弓藏之虑，武宁保境，止务图存。而欲结援名家，非其志也。与夫必娶高国，求婚王、谢，何其远哉！」王特尚书与太师宅重叠姻戚，常语之。《北梦琐言》三。又《广记》四九七引。《唐语林》四。

## 乌重胤

1. []{#唐轶十九-乌重胤-1}
乌重胤葬先世，掘得石牌，有云：「牛领冈前，红箫陇下，葬用丙日，手板相亚。」重胤依而用之。《垅上书》（《云仙杂记》四）。

## 吐突承璀

1. []{#唐轶十九-吐突承璀-1}
左军中尉吐突承璀方承恩顾，及将败之岁，有妖生所居。先是，承璀尝华一室，红梁粉壁，为谨诏敕藏机务之所。一日晨，启其户，则有毛生地高二尺许，承璀大恶之，且恐事泄，乃躬执箕箒芟除以瘗。虽防口甚固，而亹亹有知者。承璀尤不欲达于班列，一日命其甥尝所亲附者曰：「姑为我微行省闼之间，伺其丛谈有言者否？」甥禀教敛躬而往，至省寺即词诘，守衞辄不许进。方出安上门，逢二秀士自贡院回，笑相谓曰：「东广坤毳，可以为异矣。」甥驰告曰：「醋大知之久矣，中官谓南班，无贵贱皆呼醋大。且易其名呼矣，谓左军为『东广』，地毛为『坤毳』矣。」承璀笑曰：「其可那何！或令专局北司，则飞龙、庄宅、内园、弓箭皆得以文呼也。」其明年，承璀以托附澧王潜图不轨，籍没其家。《阙史》上。

2. []{#唐轶十九-吐突承璀-2}
吐突承璀嗜蛤蜊，炙以铁丝床，数浇鹿角浆，然后食。《传芳略记》（《云仙杂记》七）。

3. []{#唐轶十九-吐突承璀-3}
见唐宣宗[78](#唐轶三-唐宣宗-78)。

## 卫次公

1. []{#唐轶十九-卫次公-1}
衞侍郎次公在吏部，避嫌，宗从皆不注拟。有从子申甫，自江淮来调选，因告主吏，曰：「但得官，便出城。即可矣。」遂馆申甫于别第。未几，拨江南令。将出城，为次公老仆所遇，不得已，见次公。次公诘其由，申甫以实对。次公曰：「今年所注，不省有汝姓名。」验其签名，则次公署之也。迺召主吏，贷其罪以问之。吏曰：「凡所取押，皆冒。」次公叹曰：「某虑不及此！」遂遣赴官。《唐语林》六。

2. []{#唐轶十九-卫次公-2}
唐吏部侍郎衞次公早负耿介清直之誉，宪宗皇帝将欲相之久矣。忽夜召翰林学士王涯草麻，内两句褒美云：「鸡树之徒老风烟，凤池之空淹岁月。」诘旦，将宣麻，案出，忽有飘风，坠地，左右收之未竟。上意中辍，令中使止其事，仍云：「麻已出，即放下；未出，即止。」由此遂不拜。终于淮南节度。《续定命录》（《广记》一五五）。

## 杜　兼

1. []{#唐轶十九-杜兼-1}
杜河南兼常聚书至万卷，每卷后必有自题云：「清俸买来手自校，汝曹读之知圣道，鬻及借人为不孝。」《大唐传载》。又《广记》二○一引。《南部新书》辛。《唐语林》（《类说》三二）。　案：《渑水燕谈录》六记作杜暹事，盖误。

## 杜　羔

1. []{#唐轶十九-杜羔-1}
杜羔有至行，父为河北一尉而卒。母氏非嫡，经乱不知所之，羔尝抱终身之感。会堂兄兼为泽潞判官，尝鞫狱于私第，有老妇辩对，见羔出入，窃谓人曰：「此少年状类吾儿。」诘之，乃羔母也，自此迎侍而归。又往来河北求父厝所，邑中故老已尽，不知所询，馆于佛庙，日夜悲泣。忽覩屋柱烟煤之下，见字数行，拂而视之，乃其父遗迹，言：「后我子孙，若求吾墓，当于某村某家询之。」羔号泣而往，果有老父年八十岁余，指其丘垅，因得归。羔至工部尚书致仕。《国史补》中。又《御览》四一四引。《唐语林》四。《唐诗纪事》七八。

2. []{#唐轶十九-杜羔-2}
杜羔妻刘氏，善为诗。羔累举不第，将至家，妻先寄诗与之曰：「良人的的有奇才，何事年年被放回，如今妾面羞君面，君若来时近夜来。」羔见诗，即时回去。寻登第，妻又寄诗云「长安此去无多地，郁郁葱葱佳气浮。良人得意正年少，今夜醉眠何处楼。」《南部新书》丁。又《诗话总龟》前集二六引。《玉泉子》。又《广记》二七一引。《唐诗纪事》七八。

## 蒋　乂

1. []{#唐轶十九-蒋乂-1}
蒋乂撰《宰臣录》。每拜一相，旬月必献一卷，故得物议所嗤。《国史补》中。又《广记》二六○引。

2. []{#唐轶十九-蒋乂-2}
元和二年十一月，斩李锜并男师回于子城西南隅。初，诏书削锜属籍，宰臣郑絪、李吉甫等议其所坐亲疏未定，乃召兵部郎中蒋乂问曰：「诏罪锜一房，当是大功内耶？」乂曰：「大功是锜堂兄弟，即淮安王神通之下，锜即淮安王五代孙也。淮安有大功于国，陪陵配飨，事著史册，今若以其裔孙叛逆之罪，而上累淮安，非也。」吉甫又问曰：「锜亲兄弟当连坐否？」乂曰：「锜亲昆弟皆是若幽之子。若幽累著功勋，死于王事，即使锜之兄弟从坐，若幽便当籍没者，于典礼亦所未安。」宰臣颇以为然。《唐会要》三九。

## 卢　坦

1. []{#唐轶十九-卢坦-1}
元和三年三月，御史中丞卢坦举奏：「前山南西道节度使柳晟，授任方隅，所寄尤重，至于勅令，首合遵行，一昨归朝，固违明旨，复修贡献，有紊典章，伏请付法。」又奏：「前浙东观察使阎济美，到城之时，亦有进献，当时勘责，称离越州后，方见赦书，道路已遥，付纳无处者，即经鸿霈，须为商量，已书罚讫。伏准今年正月赦文，自今已后，诸道长史有赴阙廷者，并不得取本道钱物，妄称进奉。柳晟等既违新令，不敢不奏。」初，坦既奏举晟、济美，二人皆待罪于朝堂，上召坦对，褒慰久之，曰：「愚等所献，皆以家财，朕已许原，不可失信。」坦奏曰：「赦令，天下之大信也，天下皆知之。今二臣违令，是不长法，陛下奈何以小信而失天下大信乎！」上曰：「朕已受之，如何？」坦曰：「归之有司，不入内藏，使四方知之，以昭圣德。」上称善其言。《唐会要》六一。

## 吕元膺

1. []{#唐轶十九-吕元膺-1}
吕元膺为鄂岳都团练使，夜登城，女墙已鏁，守陴者曰：「军法，夜不可开。」乃告言中丞自登。守者又曰：「夜中不辨是非，虽中丞亦不可。」元膺乃归，明日擢守陴者为大职。《国史补》中。又《广记》四九六引。《唐语林》三。

2. []{#唐轶十九-吕元膺-2}
唐吕元膺之镇岳阳，因出游赏，乃登高阜瞰原野，忽见有丧轝者驻之于道左，男子五人皆缞服随之，公曰：「远葬则休，近葬则省，此奸党为诈也。」乃令左右搜索之，棺木皆兵刃，擒之。公诘其情，众曰：「某盗贼也，欲谋过江掠货，是以假丧轝，使渡者不疑。」公令劾之，更有同党数十辈已于彼岸期集，亦擒之，俱付于法。《疑狱集》二。《折狱龟鉴》七。

3. []{#唐轶十九-吕元膺-3}
吕元膺为东都留守，常与处士对棋，棋次，有文簿堆拥。元膺方秉笔阅览，棋侣谓吕必不顾局矣，因私易一子以自胜。吕辄已窥之，而棋侣不悟。翌日，吕请棋处士他适，内外人莫测，棋者亦不安，乃以束帛赆之。如是十年许，吕寝疾将亟，儿姪列前，吕曰：「游处交友，尔宜精择。吾为东都留守，有一棋者云云。吾以他事，俾去。易一着棋子，亦未足介意，但心迹可畏。亟言之，即虑其忧慑；终不言，又恐汝辈灭裂于知闻。」言毕，惘然长逝。《芝田录》（《广记》四九七）。《玉泉子》。

## 张正甫

1. []{#唐轶十九-张正甫-1}
见李绛[1](#唐轶十九-李绛-1)。

2. []{#唐轶十九-张正甫-2}
张正甫为河南尹，裴中令衔命伐淮西，置宴府西亭。裴公举一人词艺好解头，张相公正色曰：「相公此行何为也？争记得河南府解头？」中令有惭色。《幽闲鼓吹》。又《广记》一八○引。《唐语林》三。

3. []{#唐轶十九-张正甫-3}
见柳公绰[8](#唐轶十九-柳公绰-8)。

4. []{#唐轶十九-张正甫-4}
崔咸舍人尝受张公之知，及悬车之后，公与议行止。崔时为司封郎中，以感知之分，极言赞美。公便令制表。表上值无厚善者，而一章允请。三数月后，门馆阒寂，家人辈窃骂之，公后亦悔，每语子弟曰：「后有大段事，勿与少年郎议之。」《幽闲鼓吹》。又《广记》二四三引。

## 孔　戣

1. []{#唐轶十九-孔戣-1}
孔戣为华州刺史，奏江淮海味无堪，道路扰人，并其类数十条上。后欲用戣，上不记名，问裴晋公，不能答。久之方省，乃拜戣岭南节度使。有殊政，南中士人死于流窜者，子女皆为嫁之。《国史补》中。《唐语林》三。

2. []{#唐轶十九-孔戣-2}
孔戣好术艺，延接方士，多所传授。能口中现五色牙齿，彩色光绚，一瞬即改。《止戈集》（《云仙杂记》八）。

## 崔倕　崔郸

1. []{#唐轶十九-崔倕-1} []{#唐轶十九-崔郸-1}
博陵崔倕，缌麻亲同爨，贞元以来，言家法者以倕为首。倕生六子，一登相辅，五任大僚。太常卿邠、太府卿酆、外台尚书郾、廷尉郇、执金吾鄯、左仆射平章事郸。邠及郾五知举，得士百四十八人。邠昆弟自始仕至贵达，亦同居光德里一宅。宣皇闻之，叹曰：「崔郸家门孝友，可为士族之法矣。」郸尝构小斋于别寝，御笔题额，号曰德星堂。今京兆民因崔氏旧里，立德星社。《南部新书》戊。《唐语林》一。

## 崔　邠

1. []{#唐轶十九-崔邠-1}
五方师子本领出在太常，靖恭崔尚书邠为乐卿，左军并教坊曾移牒索此戏，称云备行从。崔公判回牒不与阅。傩日如方镇大享，屈诸司侍郎两省官同看。崔公时在色养之下，自靖恭坊露冕从板舆入太常寺棚中，百官皆取路回避，不敢直冲，时论荣之。《南部新书》乙。

2. []{#唐轶十九-崔邠-2}
兄弟三人为礼部侍郎：崔邠、郾、郓。按国纪以文章取事，仪曹选之以登第，吏部得补官，方帅因之以奏请，丞相因之除授。不由奏官之择，虽词人无阶级可进，故礼部之重根本如是。崔邠、郾、郸兄弟三人，皆仕此官，斯为卓异。《卓异记》。

3. []{#唐轶十九-崔邠-3}
元和二年，崔邠为礼部侍郎，连放二牓。又元和六年，邠之弟郾为礼部侍郎，连放二牓。元和十四年，郾之弟郸为礼部侍郎，放一牓。大中七年，郾之子瑶自中书舍人为礼部侍郎，又放一牓。崔氏六牓，皆刻石于常乐街泰宁寺，时人谓之曰牓院。瑶后为陕州长史，其词曰：「唯尔诸父，自元和代至于尔躬，五十年间，四主文柄，上下六载，辉耀一时。充于庭臣，皆汝门生。」天下以为盛。咸通十四年，郾之三子瑾，自中书舍人拜礼部侍郎，又放一牓，乃命门生韦庠刻石，将饰七牓。《登科记》（《广卓异记》一九）。

## 崔　郾

1. []{#唐轶十九-崔郾-1}
见杜牧[1](#唐轶二十二-杜牧-1)。

## 柳公绰

1. []{#唐轶十九-柳公绰-1}
余读唐《柳氏家训》载：柳公绰为中丞日，张平叔以侥幸承宠。及罪发，鞫于宪司，吏引曰：「张侍郎公。」绰叱曰：「赃吏岂可呼官！」据案复引曰：「囚张平叔，系于别圄。」遂穷竟其失官钱四万缗，以具狱闻。《能改斋漫录》六。《寓简》五。

2. []{#唐轶十九-柳公绰-2}
柳元公初拜京兆尹，将赴府上，有神策军小将乘马不避，公于街中杖杀之。及因对敭，宪宗正色诘公专杀之状。公曰：「京兆尹天下取则之地，臣初受陛下奖擢，军中偏裨，跃马冲过，此乃轻陛下典法，不独侮臣。臣杖无礼之人，不打神策军将。」上曰：「卿何不奏？」公曰：「臣只合决，不合奏。」上曰：「既死，合是何人奏？」公曰：「在街中，本街使金吾将军奏；若在坊内，则左右巡使奏。」上乃止。《因话录》二。《唐语林》三。

3. []{#唐轶十九-柳公绰-3}
公穆宗朝为大京兆，有禁军校冒驺卒唱，驻马毙之。明日，延英对上云云。朝退，上顾左右曰：「尔辈大须作意，如此神采，我亦怕他。」《柳氏叙训》（《通鉴考异》二○）。

4. []{#唐轶十九-柳公绰-4}
柳公绰在山南，有属邑启事者犯讳，纠曹请罚。公曰：「此乃官吏去就，非公文科罚。」退其纠状。《南部新书》壬。

5. []{#唐轶十九-柳公绰-5}
公为襄阳节度使，有名马，人争画为图。圉人洁其蹄尾，被蹴致毙，命斩于鞠场。宾吏请曰：「圉人备之不至，良马可惜！」公曰：「有良马之貌，含驽马之性，必杀之。」有齐缞者，哭且献状曰：「迁三世十二丧于武昌，为津吏所遏，不得出。」公览状，召军侯擒之，破其十二柩，皆实以稻米。时岁俭，邻境尤甚，人以为神明之政。《柳氏叙训》（《通鉴考异》二○）。《折狱龟鉴》七。

6. []{#唐轶十九-柳公绰-6}
宝历三年，京兆府有姑鞭妇致死者，请断以偿死。刑部尚书柳公绰议曰：「尊殴卑，非鬭也。且其子在，以妻而戮其母，非教也。」遂减死。《南部新书》壬。

7. []{#唐轶十九-柳公绰-7}
仆射柳元公家行，为士林仪表。居大官，奉继亲薛太夫人，尽孝敬之道，凡事不异布衣时。薛夫人左右仆使，至有连小字呼公者。性严重，居外下辇，常惕惧。在薛夫人之侧，未尝以毅颜待家人，恂恂如小子弟。敦睦内外，当世无比。宗族穷苦无告，因公而存立优泰者，不知其数。在方镇，子弟有事他适，所经境内，人不知之。族子应规，为水部员外郎，求公为市宅，公不与。潜语所亲曰：「柳应规以儒素进身，始入省，便坐新宅，殊不若且税居之为善也。」及水部殁，公抚视孤幼，恩意加厚，特为置居处，诸子皆与身名。族孙立疾病，以儿女托公。及廉察夏口，嫁其孤女，虽箱箧刀尺微物，悉手自阅视以付之。公出自清河崔氏，继外族薛氏，前后与舅能、从同时领方镇，居省闼。又与继舅苹同时为观察使。妻父韩仆射同时居大僚，未尝敢以爵位自高，减卑下之敬，其行己如此。《因话录》二。《唐语林》一。参见李宗闵[6](#唐轶二十一-李宗闵-6)。

8. []{#唐轶十九-柳公绰-8}
柳元公善张尚书正甫，元公之子仲郢尝遇张于途，去盖下马而拜，张止之，不获。他日张言于元公曰：「寿郎则小仆射之小字也。相逢，其谦太过。」元公作色不应。久之，张起去。元公谓客曰：「张正甫与公绰往还，欲使儿于街中骑马冲公绰耶？此人亦不足与语。」张闻之，拜谢。元公为西川从事，尝纳一姬，同院知之，或征出其妓者，言之数四。元公曰：「士有一妻一妾，以主中馈，备洒扫。公绰买妾，非妓也。」《因话录》三。《唐语林》三。

9. []{#唐轶十九-柳公绰-9}
柳公绰每日与子弟论文，或讲求莅官治家之要，至人定钟，始归寝。《海录碎事》七上。

10. []{#唐轶十九-柳公绰-10}
柳子温家法：常命粉苦参、黄连、熊胆和为丸，赐子弟永夜习学，含之以资勤苦。《南部新书》丁。　案：柳子温为公绰父。

## 刘伯刍

1. []{#唐轶十九-刘伯刍-1}
刑部侍郎从伯伯刍自王府长史三年为新罗使，始得郎中，朱绂。因见宰相，自言此事。时宰不知是谁，曰：「大是急流。」《刘宾客嘉话录》。

2. []{#唐轶十九-刘伯刍-2}
苏户部并、刘常侍伯刍皆聚书至二万卷。《大唐传载》。

3. []{#唐轶十九-刘伯刍-3}
故刑部侍郎刘公讳伯刍，于又新丈人行也。为学精博，颇有风鉴，称较水之与茶宜者凡七等。《煎茶水记》（张本《说郛》八一、陶本《说郛》九三）。

4. []{#唐轶十九-刘伯刍-4}
刑部侍郎从伯伯刍尝言：某所居安邑里，巷口有鬻饼者，早过户，未尝不闻讴歌而当炉，兴甚早。一旦，召之与语，贫窘可怜。因与万钱，令多其本，日取饼以偿之。欣然持镪而去。后过其户，则寂然不闻讴歌之声，谓其逝矣。及呼乃至，谓曰：「尔何辍歌之遽乎？」曰：「本流既大，心计转粗，不暇唱《渭城》矣。」从伯曰：「吾思官徒亦然。」因成大噱。《刘宾客嘉话录》。

## 孟　简

1. []{#唐轶十九-孟简-1}
元和中，简将试，诣日者卜之，曰：「近东门坐，即得之矣。」既入，即坐西廊。迫晚，忽得疾，隣坐请与终篇，见其姓，即东门也。乃擢上第。《唐诗纪事》四一。

2. []{#唐轶十九-孟简-2}
孟简为常州刺史，与卢仝游北湖，尽买渔人所获鱼放之，仝作文。《古今事文类聚》后集三四。

3. []{#唐轶十九-孟简-3}
见李逊[2](#唐轶十九-李逊-2)。

4. []{#唐轶十九-孟简-4}
浙东孟简尚书，六衙按覆囚徒，其间一人自曰「鲁人孔颙」，献诗启云：「偶寻长街，柳阴吟咏，忽被都虞候拘缧数日，责以罪名，敢露血诚，伏请申雪。」孟公立以宾客待之，批其状曰：「薛陟不知典教，岂辨贤良？驱遣健徒，凭陵国士，殊无畏惮，輙恣威权。飜成刺许之宾，何异吠尧之犬！然以久施公効，尚息杖刑，退补散将，外镇收管。」孔生诗曰：「有个将军不得名，唯教健卒喝书生。尚书近日清如镜，天子官街不许行。」《云溪友议》中。

## 许孟容

1. []{#唐轶十九-许孟容-1}
许孟容进士及第，学究登科，时号「锦袄子上着莎衣。」蔡京与孟容同。《唐摭言》九。又《广记》一七九、《诗话总龟》前集四一引。

2. []{#唐轶十九-许孟容-2}
贞元十三年二月，授许孟容礼部员外郎。有公主之子，请两馆生，孟容举令式不许。主诉于上，命中使问状。孟容执奏。竟不可夺，迁本曹郎中。《南部新书》庚。

3. []{#唐轶十九-许孟容-3}
贞元末，许孟容为给事中，权文公任春官，时称权许。进士可不，二公未尝不相闻。《南部新书》癸。

4. []{#唐轶十九-许孟容-4}
见宋济[4](#唐轶十八-宋济-4)。

5. []{#唐轶十九-许孟容-5}
许孟容为给事中，宦者有以台座诱之者，拒而绝之，虽不大拜，亦不为患。《国史补》中。《广语林》三。

6. []{#唐轶十九-许孟容-6}
见李固言[1](#唐轶二十一-李固言-1)、[2](#唐轶二十一-李固言-2)。
7. []{#唐轶十九-许孟容-7}
见李固言[1](#唐轶二十一-李固言-1)、[2](#唐轶二十一-李固言-2)。

8. []{#唐轶十九-许孟容-8}
武相元衡遇害，朝官震恐，多有上疏请不穷究。唯尚书左丞许孟容奏言：「当罪京兆尹，诛金吾铺官，大索求贼。」行行然有前辈风采。时京兆尹裴武问吏。吏曰：「杀人者未尝得脱。」数日果擒贼张晏辈。《国史补》中。《唐语林》二。

## 杨于陵

1. []{#唐轶十九-杨于陵-1}
见章八元[3](#唐轶十六-章八元-3)。

2. []{#唐轶十九-杨于陵-2}
见李程[1](#唐轶二十一-李程-1)。

3. []{#唐轶十九-杨于陵-3}
元和末，有敕申明父子兄弟无同省之嫌。自是杨于陵任尚书，其子嗣复历郎署，兄弟分曹者亦数家。《国史补》下。《唐语林》六。

4. []{#唐轶十九-杨于陵-4}
杨仆射于陵在考功时，与李师稷及第。至其子相国嗣复知举，门生集候仆射，而李公在座，时人谓之杨家上下门生。代有姑之壻，与姪之壻，谓之上下同门，盖以此况也。　　《因话录》三。《唐语林》四。

## 郗士美

1. []{#唐轶十九-郗士美-1}
许下郗尚书士美，元和末为鄂州观察使，仁以抚下，忠以奉上，政化之美，载在册书。一日夙兴，将出视事，束带已毕，左手引鞟，未及陷足，忽有巨鼠过庭，北向拱立而舞。八座大怒，惊叱之，略无惮意，因掷靴以击。鼠则奔逸，有毒虺堕于鞟中，珠目锦身，长䇲细螫，勃勃起于舌端。向无鼠妖，则必致臃指溃足之患矣。《阙史》上。又《广记》四四○引。

## 李　逊

1. []{#唐轶十九-李逊-1}
李逊为衢州刺史，以侯高试守县令，高策杖入府，以议百姓，亦近代所难也。《国史补》中。

2. []{#唐轶十九-李逊-2}
故刑部李尚书逊为浙东观察使，性仁恤，抚育百姓，抑挫冠冕。有前诸暨县尉包君者，秩满，居于县界，与一土豪百姓来往。其家甚富，每有新味及果实，必送包君。忽妻心腹病，暴至困惙，有人视者，皆曰：「此状中蛊。」及问所从来，乃因土豪献果，妻偶食之，遂得兹病。此家养蛊，前后杀人已多矣。包君曰：「为之奈何？」曰：「养此毒者，皆能解之。今少府速将夫人诣彼求乞，不然，即无计矣。」包君乃当时雇船携往，仅百余里，逾宿方达。其土豪已知，唯恐其毒事露，愤怒颇甚。包君船亦到，先登岸，具衫笏，将祈之。其人已潜伏童仆十余，候包君到，靸履柱毬杖，领徒而出，包未及语，诟骂叫呼，遂令拽之于地，以毬杖击之数十，不胜其困。又令村妇二十余人，就船拽包君妻出，验其病状，以头捽地，备极耻辱。妻素羸疾，兼有娠，至船而殒。包君聊获余命。及却廻，土豪乃疾棹到州，见李公诉之云：「县尉包包某倚恃前资，领妻至庄，罗织搅扰，以索钱物，不胜冤愤。」李公大怒，当时令人斋枷锁追。包君才到，妻尚未殓，方欲待事毕至州论，忽使急到，遂被荷枷鏁身领去。其日，观察判官独孤公卧于厅中睡次，梦一妇人，颜色惨沮，若有所诉者，捧一石砚以献，独孤公受之，意颇恓恻。及觉，因言于同院，皆异之。逡巡，包君到，李公令独孤即推鞠，寻其辩对，包君所居乃石砚村也。郎惊异良久，引包君入，问其本末，包涕泣具言之。诘其妻形貌年几，乃郎梦中所见，感愤之甚。不数日，土豪皆款伏。具狱过李公，李公以其不直，遂凭土豪之状。包君以倚恃前资，擅至百姓庄搅扰，决臂杖十下；土豪以前当县官，罚二十功。从事宾客，无不陈说，郎亦力争之，竟不能得。包君妻兄在扬州闻之，奔波过浙江，见李公，涕泣论列其妹冤死之状。李公大怒，以为客唁，决脊杖二十，递于他界。自淮南无不称其冤异。郎自此托疾请罢。时孟尚书简任常州刺史，常与越近，具熟其事。明年，替李公为浙东观察使，乃先以帖，令录此土豪一门十余口。到才数日，李公尚未发，尽毙于州，厚以资币赠包君。数州之人闻者，莫不庆快矣。《逸史》（《广记》一七二）。

## 李　建

1. []{#唐轶十九-李建-1}
李建为吏部郎中，常言于同列曰：「方今俊秀，皆举进士。使仆得志，当令登第之岁，集于吏部，使尉紧县，既罢又集，乃尉两畿，而升于朝。大凡中人，三十成名，四十乃至清列，迟速为宜。既登第，遂食禄，既食禄，必登朝，谁不欲也。无淹翔以守常限，无纷竞以求再捷，下曹得其修举，上位得其历试。就而言之，其利甚博。」议者多之。《国史补》下。又《广记》一八六引。《唐语林》二。

## 王仲舒

1. []{#唐轶十九-王仲舒-1}
江西私酿酒法尤严，王仲舒廉察日，奏罢之。《南部新书》甲。

2. []{#唐轶十九-王仲舒-2}
韦山甫以石流黄济人嗜欲，故其术大行，多有暴风死者。其徒盛言山甫与陶贞白同坛受箓，以为神仙之俦。长庆二年，卒于余干。江西观察使王仲舒遍告人曰：「山甫老病而死，死而速朽，无小异于人者。」《国史补》中。《唐语林》六。

3. []{#唐轶十九-王仲舒-3}
见马逢[1](#唐轶十九-马逢-1)。

## 马　逢

1. []{#唐轶十九-马逢-1}
王仲舒为郎中，与马逢友善，每责逢曰：「贫不可堪，何不求碑志见救？」逢笑曰：「适有人家走马呼医，立可待否？」《国史补》中。又《广记》四九七引。《唐语林》六。《侯鲭录》六。

## 胡　证

1. []{#唐轶十九-胡证-1}
胡证尚书质状魁伟，膂力绝人，与裴晋公度同年。公尝狎游，为两军力士十许辈陵轹，势甚危窘。公潜遣一介求救于胡。胡衣皂貂金带，突门而入，诸力士睨之失色。胡后到饮酒，一举三钟，不啻数升，杯盘无余沥。逡巡，主人上灯，胡起取铁灯台，摘去枝叶，而合其跗，横置膝上，谓众人曰：「鄙夫请非次改令，凡三钟引满，一徧三台，酒须尽，仍不得有滴沥。犯令者一铁跻。」自谓灯台。胡复一举三钟。次及一角觝者，凡三台三徧，酒未能尽，淋漓逮至并座。胡举跻将击之，群恶皆起设拜，叩头乞命，呼为神人。胡曰：「鼠辈敢尔，乞汝残命！」叱之令去。《北里志》。《唐摭言》三。又《广记》一九五引。

2. []{#唐轶十九-胡证-2}
见赵宗儒[6](#唐轶十七-赵宗儒-6)。

## 裴　佶

1. []{#唐轶十九-裴佶-1}
朱泚之乱，裴佶与衣冠数人佯为奴，求出城。佶貌寝，自称甘草。门兵曰：「此数子非人奴，如甘草者不疑。」《国史补》上。又《广记》四九五》引。

2. []{#唐轶十九-裴佶-2}
北省班，谏议在给事中上，中书舍人在给事中下。裴尚书佶为谏议大夫，形质短小，诸舍人戏之曰：「如此短，何得向上立？」裴对曰：「若怪，即曳向下着。」众皆大笑。后除舍人。《因话录》五。又《广记》二五○引。《南部新书》壬。　案：「佶」原作「休」，误。据《广记》、《南部新书》改。

3. []{#唐轶十九-裴佶-3}
裴佶字弘正，宰相耀卿之孙，吏部郎中综之子，卒于工部尚书。郑余庆请先行朋友服，私谥曰贞。子曰泰章。《唐摭言》四。

## 裴　武

1. []{#唐轶十九-裴武-1}
裴尚书武，奉寡嫂，抚甥姪，为中表所称。尚书卒后，工部夫人崔氏语其仁，辄流涕。工部名佶，有清德，武之长兄也。兄弟皆为八座，自丞相耀卿至工部子泰章，四世入南北省，群从居显列者，不可胜书。泰章后亦为尚书。《因话录》二。《唐语林》一。

## 王源中

1. []{#唐轶十九-王源中-1}
王源中，字正蒙，在内署嗜酒，当召对，方沉醉不能起。及醉醒，同列告之，源中但怀忧惕，殊无悔恨。他日又以醉不任赴召，遂不得大用。开成三年十一月，薨于郓州节度使。又曾赐酒十金瓯，酒饮皆尽，瓯亦随赐。《南部新书》壬。

2. []{#唐轶十九-王源中-2}
见唐文宗[16](#唐轶三-唐文宗-16)。

## 庾承宣

1. []{#唐轶十九-庾承宣-1}
见章孝标[1](#唐轶二十-章孝标-1)。

2. []{#唐轶十九-庾承宣-2}
见李石[1](#唐轶二十一-李石-1)、[2](#唐轶二十一-李石-2)。
3. []{#唐轶十九-庾承宣-3}
见李石[1](#唐轶二十一-李石-1)、[2](#唐轶二十一-李石-2)。

4. []{#唐轶十九-庾承宣-4}
见薛廷老[1](#唐轶二十二-薛廷老-1)。

## 王　潜

1. []{#唐轶十九-王潜-1}
唐王潜司徒与武相元衡有分，武公仓卒遭罹，潜常于四时𦶟纸钱以奉之。《北梦琐言》一二。

2. []{#唐轶十九-王潜-2}
太和初，王潜为荆南节度使，无故有白马驰入府门而毙，僵卧塞涂。是岁潜卒。此近马祸也。《因话录》六。又《广记》一四四引。

## 刘宗经

1. []{#唐轶十九-刘宗经-1}
南蛮清平官，犹国家之宰相也。元和中，有邓旁来庭，宰臣问之：「公名旁，其何意乎？」对曰：「亦犹大朝之刘宗经矣。」《大唐传载》。

## 李　约

1. []{#唐轶十九-李约-1}
兵部李员外约，汧公之子也。识度清旷，迥出尘表。与主客张员外谂同弃官，并韦征君况墙东遯世，不婚娶，不治生业。李尤厚于张，每与张匡床静言，达旦不寝，人莫得知。赠张诗曰：「我有心中事，不向韦二说。秋夜洛阳城，明月照张八。」谂即尚书公之群从。《尚书故实》。又《广记》一六八引。《南部新书》丁。《诗话总龟》前集二七。《唐诗纪事》三一。　案：韦二，《南部新书》、《唐诗纪事》作「韦三」。

2. []{#唐轶十九-李约-2}
兵部员外郎约，汧公之子也。以近属宰相子，而雅度玄机，萧萧冲远，德行既优，又有山林之致。琴道、酒德、诗调皆高绝，一生不近粉黛，性喜接引人物，不好俗谈。晨起，草裹头，对客蹙融，便过一日。多蓄古器，在湖州尝得古铁一片，击之清越。又养一猿名山公，尝以之随逐。月夜泛江登金山，击铁鼓琴，猿必啸和。倾壶达旦，不俟外宾。与璘先君同在浙西使府，居处相接，慕先君家行及诗韵，契分最深。伯父高陵府君夫人韦氏，即兵部之姨妹也。余虽不及见，每闻长属说其风格容仪，真神仙也。又传闻汧公徐夫人，虽生二子，中年于徐夫人，琴瑟小乖，及兵部在母之后，情好加重。夫人情性益善于初。既得君于诸子之中，宝爱悬隔，天人降谪，信不诬矣。在官所得俸禄，付与从子，一不问数，惟给奉崔氏、元氏二孀姨，事事礼厚。元氏夫人有操行，祭酒弘农公既为传，此不复书。君初至金陵，于府主庶人锜坐，屡赞招隐寺标致。一日，庶人燕于寺中。明日谓君曰：「十郎尝夸招隐寺，昨游宴细看，何殊州中？」君笑曰：「某所赏者，疏野耳。若远山将翠幕遮，古松用彩物裹，腥膻涴鹿掊泉，音乐乱山鸟声，此则实不如在叔父大厅也。」庶人大笑。约天性唯嗜茶，能自煎。谓人曰：「茶须缓火炙，活火煎。」活火谓炭火之焰者也。客至不限瓯数，竟日执持茶器不倦。曾奉使行至陕州硖石县东，爱渠水清流，旬日忘发。《因话录》二。又《广记》二○一引。《唐语林》六。《唐诗纪事》三一。《澄怀录》上。

3. []{#唐轶十九-李约-3}
梁武帝造寺，令萧子云飞白大书「萧」字，至今一「萧」字存焉。李约竭产自江南买归东洛，匾于小亭以翫之，号为萧斋。《国史补》中。《唐诗纪事》三一。《澄怀录》上。

4. []{#唐轶十九-李约-4}
见张璪[1](#唐轶十六-张璪-1)。

5. []{#唐轶十九-李约-5}
兵部李约员外尝江行，与一商胡舟檝相次。商胡病，固邀相见，以二女托之，皆绝色也。又遗一珠，约悉唯唯。及商胡死，财宝约数万，悉藉其数送官，而以二女求配。始殓商胡时，约自以夜光含之，人莫知也。后死商胡有亲属来理资财，约请官司发掘验之，夜光果在。其密行皆此类也。《尚书故实》。又《广记》一六八引。《唐语林》一。《刘宾客嘉话录》亦有此文，唐兰考为误入。　案：此事又作李勉、李灌事，参见李勉[3](#唐轶十六-李勉-3)、李灌[1](#唐轶二十-李灌-1)。

## 张仲方

1. []{#唐轶十九-张仲方-1}
近俗以权臣所居坊呼之，李安邑最著，如爵邑焉。及卒，太常议谥，度支郎中张仲方驳曰：「吉甫议信不著，又兴兵戎，以害生物，不可美谥。」其子上诉，乃贬仲方。《国史补》中。

2. []{#唐轶十九-张仲方-2}
见李德修[1](#唐轶二十三-李德修-1)。

## 周　愿

1. []{#唐轶十九-周愿-1}
见韩愈[4](#唐轶二十-韩愈-4)。

2. []{#唐轶十九-周愿-2}
元和中，郎吏数人省中纵酒，语平生各爱尚及憎怕者，或言爱图画及博弈，怕妄与佞。工部员外汝南周愿独云：「爱宣州观察使，怕大虫。」《大唐传载》。又《广记》四九七引。《唐语林》六。

3. []{#唐轶十九-周愿-3}
周愿尝奉使魏州，节度使田季安引之连辔。路周一驴极肥，季安指示愿曰：「此物大王世充。」应声答曰：「总是小窦建德。」李尚书巽性严毅，不好戏笑。时愿知江西盐铁留后事，将至，李公戒从事曰：「周生好谐谑，忝僭无礼，幸诸贤稍庄以待之。」及愿至。数燕，李公寒温外，不与之言，周亦无由得发。一日，馔亲宾，愿亦预焉。李公有故人子弟来投，落拓不事。李公遍问旧时别墅，及家童有技者，图书有名者，悉云卖却。李责曰：「郎君未官家贫，产业从卖，何至卖及书籍古画！」惆怅久之。复问曰：「有一本虞永兴手写《尚书》，此犹在否！」其人惭惧，不敢言卖，云：「暂将典钱。」愿忽言曰：「《尚书》大屯。」李公忘却先拒其谈谐之事，遂问曰：「《尚书》何屯？」愿曰：「已遭尧典舜典，又被此儿郎典。」李公兴怒之意大开，自此更不拒周。一日后，洪之属邑民产一子，有三首，李公览状恶之，久不怿。愿曰：「留待长大，令试幞头。」《因话录》四。又《广记》二五一引。

## 独孤郁

1. []{#唐轶十九-独孤郁-1}
独孤郁，权相子壻，历掌内职纶诏，有美名。宪宗尝叹曰：「我女壻不如德舆女壻。」《国史补》中。又《广记》一六四引。《唐语林》三。

## 韦　𫖮

1. []{#唐轶十九-韦𫖮-1}
敬宗时吏部郎韦𫖮，宰相忠贞公见素之孙，大历中刑部员外郎袭灵昌公益之子，孝友贞重。未卯角，继踵大衅，成长谢事，终身抱戚。及释褐，命服里衣不释绢素。博览群书，不为讽咏。嗜学彊记，自筮仕至夕拜，秉笔记录，不暂废辍。士流出身，内外扬历，行能所立，其材何适，必广询搜载于别录。武臣谋将，毅勇忠廉，可将千人，可将万人，可攻可守，无不博记其姓名。州县征赋重轻，物产繁阙，凋残富庶，风俗里路，山川险易，兵甲强弱，无不备详。山泽利害，国用经费，凡曰能吏，与之较量济物泽人、除苛静理之术，蔚为吏师。外国所习，边疆控扼，曾经历者，无不与之论。洞晓天文数术，阴阳《易》象，四方灾沴，朝廷休宁，无不先知。丞相裴公垍、韦公贯之、李公绛、崔公群、萧公俛，皆布衣旧，继登台衮。每有朝廷重事，庙谋未决者，必资于韦公。及敷奏施行，咸称折中。或尹京推镇，衔命难理之邦，命属未定其人，咨于韦，韦曰：「某宽和通简，某刚劲峻急，某恤物利人，某残刻执滞，某明于辨博，某练达刑书；某可以任繁剧，某可以辑凋瘵。」裨赞朝略，未尝有私。性沈厚容纳，进退情理，而士大夫亲昵交友，莫能知者。五丞相敬服，以为龟镜，相顾而叹曰：「吾辈五人智虑，自昏及晓筹度事，不逮韦公欬唾之间。房、杜、姚、宋，相业著于简书，吾恨不得亲承规矩，韦公之才，但恐房、杜、姚、宋不相远也。」《唐语林》一。

## 贾直言

1. []{#唐轶十九-贾直言-1}
〔长庆〕四年八月，以谏议大夫贾直言为检校右庶子、兼御史丞，充昭义军司马，仍赐金紫。初，直言父德宗时得罪死，且饮之以毒药。直言在侧，适中使手中掣得药，一饮而尽。中使苍黄复奏，德宗感其事，遂不之罪。直言饮药迷死，一日，药溃左肋而出，却得生活，身遂偏枯。久之，又李师道请为从事。直言具以逆顺谕师道，遂以纸画槛车二枚呈师道。师道问是何物，答曰：「此是槛车，囚送罪人至京师者。天子神圣，公为反逆不悛，必当灭公父子，同载于此车，送都市显戮，岂不悲乎？」因大哭于前。师道命杀之，左右感其义，莫有应者。师道惧不敢杀，遂牢囚之。刘悟破师道，得直言于狴狱中而用之，郓帅之情，皆因之以归，无动摇者。后失帅，亦不变于前。宰臣上陈直言，宠其官秩，遂非次除谏议大夫。刘悟累表乞留云：「军中事非直言不可。」从其请改，复有斯授。《唐会要》五五。

2. []{#唐轶十九-贾直言-2}
贾直言父道，德宗朝漏泄禁中事，帝怒，赐鸩酒。直言白中使，请自执器以饮父，因自饮之，立死。酒自左足洞出，复生。使具奏，流其父并直言于南海。遇赦还。以劲直闻，为郓帅縻以郡职。刘悟葬东平之强，直言之谋也。朝廷以功就征，拜谏议大夫，悟上表乞留，委以戎事。大和初，授绛郡太守。每话所经之事，自云：「始饮鸩，志在必死。岑然觉毒沿五内至支节，其痛愈于钻灼，摩顶旋踵，不可名状。天阴则又甚焉。其及足胫，色皆如墨，有傍攻出六脓液紫瘀臭败，逆抢人鼻，达数十步外。唯食啖无减。始知何逊之好不诬矣。」自降除寿春，竟终天年，七十有六。《续定命录》（《御览》四一四）。《独异志》下。

3. []{#唐轶十九-贾直言-3}
直言妻董氏亦奇节。直言随父流所，谓董氏曰：「生死莫期，不复相见。」令其改适。董入室，以绳缚发，取笔令直言封之，启曰：「非君不解，毕死不开。」其后二十二年再会，旧题宛然，以油沐之，其发俱堕。《独异志》下。

## 萧　祐

1. []{#唐轶十九-萧祐-1}
李实为司农卿，督责官税。萧祐居丧，输不及期，实怒，召至，租车亦至，故得不罪。会有赐与，当为谢状，尝秉笔者有故，实急，乃曰：「召衣齐衰者。」祐至，立为草状，实大喜，延英面荐，德宗闻居丧礼，屈指以待。及释服，明日以处士拜拾遗。祐虽工文章，善书画，好鼓琴，其拔擢乃偶然耳。《国史补》中。又《广记》二○二引。《唐语林》六。

2. []{#唐轶十九-萧祐-2}
萧祐画山水甚有意思，为桂州观察使。《历代名画记》一○。

## 杨归厚

1. []{#唐轶十九-杨归厚-1}
开元十九年四月，于京城置礼会院，院属司农寺，在崇仁坊南街。后元和中，拾遗杨归厚私以婚礼上言借礼会院，因此贬官。《南部新书》丁。

## 韦干度

1. []{#唐轶十九-韦干度-1}
韦干度为殿中侍御史，分司东都。牛僧孺以制科敕首，除伊阙尉。台参，干度不知僧孺授官之本，问何色出身，僧孺对曰：「进士。」又曰：「安得入畿？」僧孺对曰：「某制策连捷，忝为勅头。」僧孺心甚有所讶，归以告韩愈，愈曰：「公诚小生，韦殿中固当不知。愈及第十有余年，猖狂之名，已满天下，韦殿中尚不知之。子何怪焉？」《干子》（《广记》四九七）。

## 袁德师

1. []{#唐轶十九-袁德师-1}
袁德师，给事中高之子也。九日出餻，谓人曰：「某不敢吃，请诸公破除。」且言是其先讳，良久低头。然语多不可具载。《刘宾客嘉话录》。

2. []{#唐轶十九-袁德师-2}
唐窦群与袁德师同在浙西幕，窦群知尉，尝嗔堂子曰：「须送伯禽。」问德师曰：「会否？」曰：「某乙亦不到如此，也还曾把书读，何乃相轻！」诘之：「且伯禽何人？」德师曰：「只是古之堂子也。」满座人哂。《刘宾客嘉话录》（《广记》二六○）。

3. []{#唐轶十九-袁德师-3}
汝南袁德师，故给事高之子。尝于东都买得娄师德故园地，起书楼。洛人语曰：「昔日娄师德园，今乃袁德师楼。」《大唐传载》。

## 刘敦儒　李道枢

1. []{#唐轶十九-刘敦儒-1} []{#唐轶十九-李道枢-1}
刘敦儒事亲以孝闻。亲心绪不理，每鞭人见血，则一日悦畅。敦儒尝敛衣受杖，曾不变容。宪宗朝，旌表门闾。又赵郡李公道枢先夫人卢氏，性严，事亦类此。公名问已光，又在班列，往往宾客至门，值公方受杖责。《因话录》二。《唐语林》一。

## 韩　弘

1. []{#唐轶十九-韩弘-1}
博陵崔子年出书一通，示余曰：「刘逸淮在汴时，韩弘为右厢虞候，王某为左厢虞候，与弘相善。或谮二人取军情，将不利于刘，刘大怒，俱召诘之。弘即刘之甥，因控地碎首，大言数百，刘意稍解。王某年老股战，不能自辩。刘叱令拉坐，杖三十。时新造赤棒，头径数寸，固以筋漆，立之不仆，数五六当死矣。韩意其必死，及昏，造其家，怪无哭声。又谓其惧不敢哭，访其门卒，即言大使无恙。弘素与某熟，遂至卧内问之。王曰：『我读《金刚经》四十年矣，今方得力。记初被坐时，见巨手如簸箕，吸然遮背。』因袒示韩，都无挞痕。韩旧不好释氏，由此始与僧往来。日自写十纸。及贵，计数百轴矣。后在中书，盛暑时，有谏官因事谒见，韩方洽汗写经。谏官怪问之，韩乃具道王某事。予职在集仙，当侍柳公常为予说。」已上并本录，崔公名寿。　《因话录》六。又《广记》一○六引。《酉阳杂俎》续集七。

2. []{#唐轶十九-韩弘-2}
张圆者，韩弘旧吏。初弘秉节，事无大小委之。后乃奏贬，圆多怨言，乃量移诱至汴州，极欢而遣，次八角店，白日杀之，尽收所赂而还。《国史补》中。

3. []{#唐轶十九-韩弘-3}
京城贵游，尚牡丹三十余年矣。每春暮，车马若狂，以不躭玩为耻。执金吾铺官围外寺观种以求利，一木有直数万者。元和末，韩令始至长安，居第有之，遽命𣃁去曰：「吾岂效儿女子耶！」《国史补》中。又《广记》四○九引。　案：《西溪丛语》上亦载此事，「韩令」改作「韩滉」，误。

4. []{#唐轶十九-韩弘-4}
父子同时为节度使：韩弘汴州、公武鄜州、田弘正魏博、布泾原。按：韩弘、田弘正两人，皆称有功。宪宗英特，为两家父子同时为节度使。或曰：「当代为美。」又曰：「王智兴河中，子晏平灵武，亦皆同时，何不具载？」对曰：「王智兴逐崔群劫徐州，晏平用贿十万贯取朔方，其未久又坐赃贬永州司户，固不足以编之。」《卓异记》。

## 韩公武

1. []{#唐轶十九-韩公武-1}
秘书省内有落星石，薛少保画鹤，贺监草书，郎余令画凤，相传号为四绝。元和中，韩公武为秘书郎，挟弹中鹤一眼，时谓之五绝。《因话录》五。《南部新书》甲。《唐诗纪事》七。

## 王　播

1. []{#唐轶十九-王播-1}
王播少孤贫，尝客扬州惠昭寺木兰院，随僧斋飡。诸僧厌怠，播至，已饭矣。后二纪，播自重位出镇是邦，因访旧游，向之题已皆碧纱幕其上。播继以二绝句曰：「二十年前此院游，木兰花发院新修。而今再到经行处，榭老无花僧白头。」「上堂已了各西东，惭愧阇黎饭后钟。二十年来尘扑面，如今始得碧纱笼。」《唐摭言》七。又《广记》一九九引。《古今诗话》（《诗话总龟》前集二四）。《唐诗纪事》四五。

2. []{#唐轶十九-王播-2}
王播少贫贱，居扬州，无人知识，唯一军将常接引供给，无不罄尽。杜仆射亚在淮南，端午日盛为竞渡之戏，诸州征伎乐，两县争胜负，彩楼看棚，照耀江水，数十年未之有也。凡扬州之客，无贤不肖尽得预焉。唯王公不招，惆怅自责。宗人军将曰：「某有棚，子弟悉在，八郎但于棚内看，却胜居盘筵间也。」王公曰：「唯。」遂往棚。时夏，初日方照，宗人令送法酒一榼，曰：「此甚好，适令求得。」王公方愤懑，自酌将尽，棚中日色转热，酒浓昏惫，遂就枕。才睡，梦身在宴处，居杜之坐，判官在下，多于杜公近半。良久惊觉，亦不敢言于人。后为宰相，将除淮南，兼盐铁使，敕久未下，王公甚闷，因召旧从事在城者语之曰：「某淮南盐鐡，此必定矣。当时梦中判官数多一半，此即并盐铁从事也。」数日果除到。后偶临江宴会，宾介皆在，公忽觉如已至者。思之，乃昔年梦，风景气候，无不皆同。时五月上旬也。《逸史》（《广记》二七八）。

3. []{#唐轶十九-王播-3}
王太尉播，少贫，居瓜洲寄食，多为人所薄。及登第，历荣显，掌盐铁三十余年。自刘忠州之后，无如播者。后镇淮南，乃游瓜洲故居，赋诗感旧。李衞公出在蜀关，而致和其诗以寄播。《唐语林》四。

4. []{#唐轶十九-王播-4}
陈通方，闽县人，贞元十年顾少连下进士及第。时属公道大开，采掇孤俊。通方年二十五，第四人及第。以其年少名高，轻薄自负。与王播同年，王时年五十六，通方薄其成事后时，因期集戏抚其背曰：「王老王老，奉赠一第。」言其日暮途远，及第同赠官也。王曰：「拟应三篇。」通方又曰：「王老一之谓甚，其可再乎？」王心每贮之。通方寻值家艰还归，王果累捷高科，官渐达矣。通方后履人事入关，王已丞郎判盐铁。通方穷悴寡坐，不知王素衔其言，投之求救。同年李虚中时为副使，通方亦有诗扣之，求为汲引云：「应念路傍憔悴翼，昔年乔木幸同迁。」王不得已，署之江西院官。赴职未及其所，又改为浙东院；仅至半程，又改与南陵院。如是往复数四，困踬日甚。退省其咎，谓甥姪曰：「吾偶戏谑，不知王生遽为深憾。人之于言，岂合容易哉！」寻植王真拜，礼分悬绝，追谢无地，怅望病终。《闽川名士传》（《广记》二六五）。《唐诗纪事》三二。《实宾录》六。　案：贞元十年，王播三十六岁，此文所说五十六岁，误。

5. []{#唐轶十九-王播-5}
淮南节度使王播以钱十万贯赂遗恩幸求盐铁使，谏议大夫独孤朗、张仲方，起居郎孔敏行、柳公权，起居舍人宋申锡，补阙韦仁实、刘敦儒，拾遗李景让、薛延老等十人前一日诣延英抗论其事。后之有迁，其途实繁，自宰相、翰林学士、三司使皆有定价，因此致位者不少。近又县令、录事参军亦列肆鬻之，至有白身便为宰相者，然所至多为四方诸侯不放，上有以知其来也。俾不遵王命，抑有由焉。岂时之重利耶！抑谏省任非其人耶？未尝以一字整顿颓纲，深所未喻。《玉泉子》。《卢氏杂说》（《广记》二六一）。

## 潘　华

1. []{#唐轶十九-潘华-1}
曲阜县先圣庙前有数株古柏，亦传千余岁，其大十围。潘华为兖州，军食贫穷，无以结四方之信，华遂命伐之，裁为简册，刻为器皿，以行饷云。《大唐传载》。　案：潘华，疑为「曹华」之误。据新、旧《唐书》所载，曹华于元和末长庆初曾治兖州。

## 马　摠

1. []{#唐轶十九-马摠-1}
马摠为天平节度使，暇日方修远书。时术人程居在旁，摠凭几忽若假寐，而神色惨戚，不类于常。程不敢惊，乃徐起，诣其佐相元封告之。俄而摠召元封，屏人谓曰：「异事，异事。某适有所诣，严邃崇閟，王者之居不若也。为人导前，见故杜十丈司徒，笑而下阶相迎曰：『久延望，甚喜相见。』因留连，曰：『佑之此官，亦人世之中书令耳。六合之内，靡不关闻。然久处会剧，心力殆倦，将求贤自代。公之识度，诚克大用，况亲且故，所以奉邀，敬以相授。』摠固辞，至于泣下。良久，杜乃曰：『既未愿，则且归矣。然二十年当复相见。』」摠既寤，大喜其寿之遐远。自是后二年而薨，岂马公误听，将佑增其年以悦其意耶？《集异记》（《广记》三○八）。《玉泉子》。

## 范希朝

1. []{#唐轶十九-范希朝-1}
范希朝将赴镇太原，辞省中郎官，既拜而言，曰：「郎中有事，但处分希朝。希朝第一遍不应，亦且恕，至第三遍不应，即任郎中员外下手插打得。」「插打」为造箭者插羽打干，言攒箭射我也。《刘宾客嘉话录》。

## 阎济美

1. []{#唐轶十九-阎济美-1}
阎济美：前朝公司卿许与定分，一忘不为。某三举及第。初举，刘单侍郎下杂文落；第二举，坐王侍郎杂文落第。某当是时，年已蹭蹬，常于江激往径山钦大师处问法。是春，某既下第，又将出关，因献坐主六韵律诗曰：「謇谔王臣直，文明雅量全。望𬬻金自跃，应物镜何偏。南国幽沈尽，东堂礼乐宣。转今游异土，更昔至公年。芳树欢新景，青云泣暮天。唯愁凤池拜，孤贱更谁怜。」座主览焉，问某：「今年何者退落？」具以实告，先榜落第。座主赧然变色，深有遗才之叹，乃曰：「所投六韵，必展后効。足下南去，幸无疑将来之事。」某遂出关。秋月，江东求荐，名到省后，两都置举，座主已在洛下。比某到洛，更无相知，便投迹清化里店。属时物翔贵，囊中但有五缣，策蹇驴而已。有举公卢景庄已为东府首荐，亦同处焉，仆马甚豪。与某相揖，未交一言，久乃问某曰：「阎子自何至止？」对曰：「从江东来。」敬奉不敢怠。景庄一旦际暮醉归，忽蒙问某行第，乃曰：「阎二十，消息绝好，景庄大险。」某对曰：「不然，必先大府首荐，声价已振京洛。如某远地一送，岂敢望有成哉。」景庄曰：「足下定矣。」十一月下旬，遂试杂文。十二月三日，天津桥放杂文牓，景庄与某俱过，其日苦寒。是月四日，天津桥作铺帖经，景庄寻被绌落。某具前白主司曰：「某早留心章句，不工帖书，必恐不及格。」主司曰：「可不知礼闱故事，亦许诗赎？」某致词后，纷纷去留。某又遽前白主司曰：「侍郎开奖劝之路，许作诗赎帖，未见题出。」主司曰：「赋《天津桥望洛城残雪》诗。」某只作得二十字。某诗曰：「新霁洛城端，千家积雪寒。未收清禁色，偏向上阳残。」已闻主司催约诗甚急，日势又晚，某告主司：「天寒水冻，书不成字。」便闻主司处分：「得句见在将来。」主司一览所纳，称赏再三，遂唱过。其夕，景庄相贺云：「前与足下并铺，试《蜡日祈天宗》赋，窃见足下用『鲁丘』对『衞赐』。据义，衞赐则子贡也。足下书衞『赐』作『驷』马字，唯以此奉忧耳。」某闻是说，反思之，实作「驷」马字，意甚惶骇。比榜出，某滥忝第。与状头同参座主，座主曰：「诸公试日，天寒急景，写札杂文，或有不如法。今恐文书到西京，须呈宰相。请先辈等各买好纸，重来请印，如法写浄送纳，抽其退本。」诸公大喜。及某撰本却请出，「驷」字上朱点极大。座主还阙之日，独揖前曰：「春间遗才，所投六韵，不敢暂忘，聊副素约耳。」《干子》（《广记》一七九）《唐诗纪事》三六。　案：据《唐诗纪事》，阎济美座主为张谓。

2. []{#唐轶十九-阎济美-2}
唐阎济美之镇江南，有舟人佣载商贾人货，时有贾客所载甚繁碎，其间有银一十锭，密隐之于货中。舟人潜窥之，伺其下岸，乃盗之，沉于船泊之所。船夜发，至于镇所，点阅余货，乃失其银，遂执舟者以见公。公曰：「客载之家盗物皆然也。」问曰：「客昨者宿何所？」曰：「此百里浦汊中。」公令武士与船夫同往索之。公密谓武士曰：「必是船人盗之，沉于江中矣。尔可令檝师沉钩之，其物必在。若获之，必受吾重赏。」乃依公命钩而引之，银在箧中，封署犹全，而献于公。公劾之，舟者立承伏法。《疑狱集》二。《折狱龟鉴》七。

## 韦　丹

1. []{#唐轶十九-韦丹-1}
韦丹少在东洛，尝至中桥，见数百人喧集水滨，乃渔者网得大鼋，系之桥柱，引颈四顾，似有求救之状。丹问曰：「几千钱可赎？」答曰：「五千文。」丹曰：「吾祇有驴直三千，可乎？」曰：「可。」于是与之，放鼋水中，徒步而归，后报恩，别有传。《国史补》上。《河东记》（《广记》一一八）。《唐语林》三。

2. []{#唐轶十九-韦丹-2}
唐韦丹，字文明，镇江西日，有仓吏主掌十余年，数盈五十万斛，因复量，负欠三十石。公悯之，曰：「斯吏也，主掌十余年，计欠三十石，必不自取而费也，必为权要者所须。」乃假令搜索家私文案验之，其分用明历具在，因输示诸吏曰：「尔等恃以威权，取索于仓吏，吏之缺也，岂独陪填，又将代尔之罪。今各据其所得，限一月纳足，则舍尔罪。」群吏顿首曰：「君侯以至明察下，某等合当刑责，傥舍重罪，则陪填不恨矣。」既足，仓吏释锢而归。《疑狱集》二。《折狱龟鉴》四。

3. []{#唐轶十九-韦丹-3}
韦丹任洪州，值毛鹤等叛，造蒺藜棒一千具，并于棒头以铁钉钉之如猬毛，车夫及防援官健各持一具。其棒疾成易具，用亦与刀剑不殊。《南部新书》己。

4. []{#唐轶十九-韦丹-4}
江西韦大夫丹与东林灵澈上人骘忘形之契，篇诗唱和，月唯四五焉。序曰：「澈公近以《匡庐七咏》见寄，及吟味之，皆丽绝于文圃也。即莲花峰、石镜、虎跑泉、聪明水、白鹿洞、铁船、康王庙为七脉也。 此七篇者，俾予益起归欤之兴。且芳时胜侣上游，于三二道人，必当攀跻千仞之峰，观九江之水。是时也，飘然而去，不希京口之顾；默尔而游，不假东门之送。天地为一朝，万物任陶铸。夫二林羽翼，松迳幽邃，则何必措足于丹霄，驰心于太古矣！偶为《思归》绝句诗一首，以寄上人。法友谭玄，幸先达其深趣矣！」予谓韦亚台归意未坚，果为高僧所诮。历览前代散发海隅者，其几人乎？《寄庐山上人澈公》诗曰：「王事纷纷无暇日，浮生冉冉只如云。已为平子归休计，五老岩前必共君。」澈奉酬诗曰：「年老身闲无外事，麻衣草座亦容身。相逢尽道休官去，林下何曾见一人！」《云溪友议》中。又《广记》二五六引。《唐诗纪事》四五。

5. []{#唐轶十九-韦丹-5}
上（今案：指宣宗）因读元和实录，见故江西观察使韦丹政事卓异，问宰臣：「孰为丹后？」宰臣周墀奏：「臣近任江西观察使，见丹行事，余风遗爱，至今在人。其子宙，见任河阳观察判官。」上曰：「速与好官。」持宪者闻之，奏为侍御史。《东观奏记》上。《唐语林》七。

## 卢　昂

1. []{#唐轶十九-卢昂-1}
卢昂主福建盐铁，赃罪大发，有瑟瑟枕大如半斗，以金床承之。御史中承孟简案鞫旬月，乃得而进，宪宗召市人估其价值，或云「至宝无价」，或云「美石，非真瑟瑟也」。《国史补》中。又《广记》二四三引。《唐语林》（《演繁露》一五）。

## 崔　清

1. []{#唐轶十九-崔清-1}
见杨炎[4](#唐轶十七-杨炎-4)。

2. []{#唐轶十九-崔清-2}
唐崔清除濠州刺史，替李逊。清辞户部侍郎李巽，留坐与语。清指谓所替李逊曰：「清都不知李逊浑不解官。」再三言之。巽曰：「李巽即可在，只是独不称公意。」清稍悟之，惭顾而去。《刘宾客嘉话录》（《广记》二四二）。

## 裴　均

1. []{#唐轶十九-裴均-1}
唐裴均镇襄阳日，里俗妻有外情，乃托病，云医者所传是骨蒸之疾，须猎犬肉食之，必差。谓其夫曰：「今日之病，在君必愈，可以致一犬，为妾毙之，得而食之，死亦无恨。」夫曰：「吾家无犬，何所得之？」妻曰：「东邻有犬，每来盗物，君可系而屠之。」夫曰：「诺。」乃依妻言毙之，献于妻。妻食之余，乃留之于箧笥。夫出，命邻告之，遂闻于公。公云：「盗犬而杀，国有常刑。」鞫之立承，具述妻之所欲也。公曰：「斯乃妻有他奸，踬夫于法耳。」公劾之，具得妻之情与外人诬夫之罪，将图之。公乃处妻及外情者俱付法，其夫释之。《疑狱集》二。《折狱龟鉴》五。

2. []{#唐轶十九-裴均-2}
见裴弘泰[1](#唐轶十九-裴弘泰-1)。

## 裴弘泰

1. []{#唐轶十九-裴弘泰-1}
唐裴均之镇襄州，裴弘泰为郑滑馆驿巡官，充聘于汉南。遇大宴，为宾司所漏。及设会，均令走屈郑滑裴巡官。弘泰奔至，均不悦，责曰：「君何来之后？大涉不敬。」酌后至酒，已投𫄙筹。弘泰谢曰：「都不见客司报宴，非敢慢也，叔父舍罪。请在座银器，尽斟酒满之，器随饮以赐弘泰，可乎？」合座壮之，均亦许焉。弘泰次第揭座上小爵，以至觥船，凡饮皆竭。随饮讫，即寘于怀，须臾盈满。筵中有银海，受一斗以上，其内酒亦满，弘泰以手捧而饮。饮讫，目吏人，将海覆地，以足踏之，卷抱而出，即索马归驿。均以弘泰纳饮器稍多，色不怿。午后宴散，均又思弘泰之饮，必为酒过度所伤，忧之。迨暮，令人视饮后所为。使者见弘泰戴纱帽，于汉阴驿厅箕踞而坐，召匠秤得器物，计二百余两。均不觉大笑，明日再饮。回车日，赠遗甚厚。《干子》（《广记》二三三）。《玉泉子》。

## 张　聿

1. []{#唐轶十九-张聿-1}
张聿宰华亭，治政凛然，凡有府使赋外之需，直榜邑门。民感其诚，指为「赤心榜」。《清异录》上。

## 郝　玼

1. []{#唐轶十九-郝玼-1}
郝玼镇良原，捕吐蕃而食之，西戎大惧。宪宗召欲授钺，睹其老耄乃止。《国史补》中。

2. []{#唐轶十九-郝玼-2}
泾州将郝玼自贞元末及元和中，数于泾州擒杀西人。及筑临泾城，西戎畏之。赞普铸一金郝玼，号曰：「有能得玼者，赐金玼焉。」《大唐传载》。

3. []{#唐轶十九-郝玼-3}
宪宗朝泾将郝玼，蕃中皆畏惮。其国婴儿啼者，以玼怖之则止。《资暇集》下。

## 胡　淛

1. []{#唐轶十九-胡淛-1}
潘之南七十里至辩州为陵水郡，辩之守曰胡淛，故淮西吴少诚之卒。鸱张荒陬，多法河朔叛将所为，且好蹴鞠。南方马痹小，不善驰骋。淛每召将吏鞠，且患马之不习，便更命夷民十余辈肩舆。淛辇挥杖，肩者且走且击，旋环如风。稍怠，淛即以策叩其背。亟鞭亟走，用为笑乐。……后一岁，淛以罪闻，诏流于九直。《投荒杂录》（《广记》二六九）。《南部新书》庚。

## 杨元卿

1. []{#唐轶十九-杨元卿-1}
杨元卿元和中自淮西背逆归顺，阖门被屠。其子延宗，曾任磁州刺吏。开成中，与河阳军人谋逐帅以自立，为其党所告，寘于极典。勅曰：「特宽今日覆族之刑，以答当时毁家之效。毙于枯木，非谓无恩。」《南部新书》壬。

## 李进贤

1. []{#唐轶十九-李进贤-1}
见刘瞻[6](#唐轶二十五-刘瞻-6)。

## 李　锜

1. []{#唐轶十九-李锜-1}
见韩皋[3](#唐轶十七-韩皋-3)。

2. []{#唐轶十九-李锜-2}
李锜之擒也，侍婢一人随之。锜夜则裂衿自书筦擢之功，言为张子良所卖，教侍婢曰：「结之衣带。吾若从容奏对，当为宰相，扬、益节度；不得从容，受极刑矣。吾死，汝必入内，上必问汝，汝当以此进之。」及锜伏法，京城三日大雾不开，或闻鬼哭。宪宗又得帛书，颇疑其冤，内出黄衣二袭赐锜及子，敕京兆府收葬之。《国史补》中。又《广记》二七五引。《南部新书》戊，《唐语林》六。

## 杜　秋

1. []{#唐轶十九-杜秋-1}
杜仲阳，即杜秋也，始为李锜侍人，锜败填宫，亦进帛书，后为漳王养母。太和三年，漳王黜，放归浙西，续诏令观院安置，兼加存恤。故杜牧有《杜秋诗》，称于时。《南部新书》壬。杜牧《杜秋娘诗序》。

2. []{#唐轶十九-杜秋-2}
见唐宪宗郑氏[2](#)。

## 李　铦

1. []{#唐轶十九-李铦-1}
李铦，锜之从父兄弟也，为宋州刺史。闻锜反状，恸哭，悉驱妻子奴婢，无长幼，量其颈为枷，自拘于观察使。朝廷闻而愍之，薄贬而已。《国史补》中。《桂苑丛谈·史遗》。《唐语林》四。

## 刘　辟

1. []{#唐轶十九-刘辟-1}
唐刘辟初登第，诣卜者葫芦生，筮得一卦，以定官禄。葫芦生双瞽，卦成，谓辟曰：「自此二十年，禄在西南，不得善终。」辟留束素与之。其后脱褐，从韦令公于西川，官至御史大夫，为行军司马。既二十年，韦病薨，使辟入奏，请益东川。诏未允。辟乃微服单骑，复诣葫芦生筮之，揲蓍成卦，谓辟曰：「吾二十年前常与一人曾卜得无妄之随，今复得此卦，非曩昔贤乎？」辟即依阿唯诺。葫芦生曰：「若审其人，祸将至矣。」辟不甚信。乃归蜀，果叛。宪宗皇帝擒之，戮于藁街。《独异志》上。

2. []{#唐轶十九-刘辟-2}
元和初，阴阳家言：「五福太一在蜀。」故刘辟造五福楼，符载为之记。初，刘辟有心疾，人自外至，辄如吞噬之状。同府崔佐时体甚肥硕，辟据地而吞，眦裂血流。独卢文若至不吞，故后自惑为乱。《国史补》中。又《广记》二八九引。《南部新书》辛。《唐语林》六。

## 吴元济

1. []{#唐轶十九-吴元济-1}
孙瑜，字叔礼，宣公奭之子也。尝知蔡州，蔡有吴元济祠。瑜曰：「元济叛臣，何得庙食？」撤其像，以裴度易之，人莫不喜。《曲洧旧闻》九。

## 李师道

1. []{#唐轶十九-李师道-1}
唐元和中，李师道据青齐，蓄兵勇锐，地广千里，储积数百万，不贡不觐。宪宗命将讨之，王师不利。而师道益骄，乃建新宫，拟天子正殿，卜日而居。是夕，云物遽晦，风雷如撼，遂为震击倾圮，俄复继以天火，了无遗烬。青齐人相顾语曰：「为人臣而逆其君者，祸固宜矣。今责降自天，安可逃其戾乎！」旬余，师道果诛死。《宣室志》七。又《广记》三九三引。


## 目录

[**唐人轶事汇编卷二十**](#bm01A90000000000) 

[韩　愈](#bm01A9000000002O)

[韩　昶](#bm01AC0000000000)

[白居易](#bm01AD0000000000)

[刘禹锡](#bm01AI0000000000)

[柳宗元](#bm01AL0000000000)

[孟　郊](#bm01AM0000000000)

[李　贺](#bm01AN0000000000)

[王　建](#bm01AO0000000000)

[张　籍](#bm01AP0000000000)

[元　稹](#bm01AQ0000000000)

[薛书记](#bm01AS0000000000)

[贾　岛](#bm01AT0000000000)

[姚　合](#bm01AV0000000000)

[皇甫湜](#bm01B00000000000)

[吕　温](#bm01B10000000000)

[卢　仝](#bm01B20000000000)

[李　翺](#bm01B30000000000)

[卢　储](#bm01B40000000000)

[杨巨源](#bm01B50000000000)

[唐　衢](#bm01B60000000000)

[张仲素](#bm01B70000000000)

[郑　俞](#bm01B80000000000)

[陆　畅](#bm01B90000000000)

[章孝标](#bm01BA0000000000)

[施肩吾](#bm01BB0000000000)

[沈亚之](#bm01BC0000000000)

[李正封](#bm01BD0000000000)

[程昔范](#bm01BE0000000000)

[苏　芸](#bm01BF0000000000)

[张　碧](#bm01BG0000000000)

[孔　颙](#bm01BH0000000000)

[淡　然](#bm01BI0000000000)

[薛　涛](#bm01BJ0000000000)

[张窈窕](#bm01BK0000000000)

[武翊黄](#bm01BL0000000000)

[廖有方](#bm01BM0000000000)

[周匡物](#bm01BN0000000000)

[陈　存](#bm01BO0000000000)

[孟不疑](#bm01BP0000000000)

[王　适](#bm01BQ0000000000)

[萧　悦](#bm01BR0000000000)

[白　旻](#bm01BS0000000000)

[李灵省](#bm01BT0000000000)

[李仲和](#bm01BU0000000000)

[曹　纲](#bm01BV0000000000)

[费冠卿](#bm01C00000000000)

[田良逸　蒋含弘](#bm01C10000000000)

[伊祁玄解](#bm01C20000000000)

[鉴　虚](#bm01C30000000000)

[卢眉娘](#bm01C40000000000)

[谭可则](#bm01C50000000000)

[李　灌](#bm01C60000000000)

[**唐人轶事汇编卷二十一**](#bm01C70000000000) 

[萧　俛](#bm01C7000000002R)

[段文昌](#bm01C80000000000)

[崔　植](#bm01CA0000000000)

[窦易直](#bm01CB0000000000)

[武儒衡](#bm01CC0000000000)

[李　程](#bm01CD0000000000)

[钱　徽](#bm01CE0000000000)

[沈传师](#bm01CF0000000000)

[徐　晦](#bm01CG0000000000)

[李　涉](#bm01CH0000000000)

[李　渤](#bm01CI0000000000)

[李　肇](#bm01CJ0000000000)

[刘栖楚](#bm01CK0000000000)

[张又新](#bm01CL0000000000)

[张权舆](#bm01CM0000000000)

[韦　绶](#bm01CN0000000000)

[崔　咸](#bm01CO0000000000)

[田　布](#bm01CP0000000000)

[王智兴](#bm01CQ0000000000)

[卫中行](#bm01CR0000000000)

[权长孺](#bm01CS0000000000)

[王庭凑](#bm01CT0000000000)

[徐　凝](#bm01CU0000000000)

[张　祜](#bm01CV0000000000)

[崔　涯](#bm01D10000000000)

[路　豹](#bm01D20000000000)

[皇甫弘](#bm01D30000000000)

[浩虚舟](#bm01D40000000000)

[李　群](#bm01D50000000000)

[朱庆余](#bm01D60000000000)

[刘采春](#bm01D70000000000)

[文　溆](#bm01D80000000000)

[韩志和](#bm01D90000000000)

[石火胡](#bm01DA0000000000)

[裴　航](#bm01DB0000000000)

[韦处厚](#bm01DC0000000000)

[路　随](#bm01DD0000000000)

[李宗闵](#bm01DE0000000000)

[牛僧孺](#bm01DF0000000000)

[李固言](#bm01DH0000000000)

[宋申锡](#bm01DI0000000000)

[王　涯](#bm01DJ0000000000)

[贾　𫗧](#bm01DK0000000000)

[舒元舆　舒守谦](#bm01DL0000000000)

[李　训](#bm01DM0000000000)

[郑　注](#bm01DN0000000000)

[李　石](#bm01DO0000000000)

[郑　覃](#bm01DP0000000000)

[陈夷行](#bm01DQ0000000000)

[杨嗣复](#bm01DR0000000000)

[李　珏](#bm01DS0000000000)

[仇士良](#bm01DT0000000000)

[**唐人轶事汇编卷二十二**](#bm01DU0000000000) 

[令狐楚](#bm01DU000000002R)

[王　起](#bm01DV0000000000)

[冯　宿](#bm01E00000000000)

[韦　温](#bm01E10000000000)

[崔玄亮](#bm01E20000000000)

[温　造](#bm01E30000000000)

[高　铢](#bm01E40000000000)

[高　锴](#bm01E50000000000)

[高　涣](#bm01E60000000000)

[李　汉](#bm01E70000000000)

[周　墀](#bm01E80000000000)

[高元裕](#bm01E90000000000)

[裴　潾](#bm01EA0000000000)

[杨虞卿](#bm01EB0000000000)

[杨汝士](#bm01EC0000000000)

[杨希古](#bm01ED0000000000)

[薛元赏](#bm01EE0000000000)

[李　福](#bm01EF0000000000)

[庞　严](#bm01EG0000000000)

[卢简能　卢简求　卢简辞](#bm01EH0000000000)

[卢弘正](#bm01EI0000000000)

[路　群](#bm01EJ0000000000)

[王　璠](#bm01EK0000000000)

[崔　蠡](#bm01EL0000000000)

[柳公权](#bm01EM0000000000)

[丁居晦](#bm01EN0000000000)

[郑居中](#bm01EO0000000000)

[裴　素](#bm01EP0000000000)

[郑　澣](#bm01EQ0000000000)

[张　贾](#bm01ER0000000000)

[王初　王哲](#bm01ES0000000000)

[李　款](#bm01ET0000000000)

[李　甘](#bm01EU0000000000)

[权　范](#bm01EV0000000000)

[韦楚老](#bm01F00000000000)

[薛廷老](#bm01F10000000000)

[唐　持](#bm01F20000000000)

[裴德融](#bm01F30000000000)

[胡　濦](#bm01F40000000000)

[王彦威](#bm01F50000000000)

[李　寰](#bm01F60000000000)

[李　郃](#bm01F70000000000)

[李　播](#bm01F80000000000)

[薛用弱](#bm01F90000000000)

[李　膺](#bm01FA0000000000)

[韦　绚](#bm01FB0000000000)

[周　复](#bm01FC0000000000)

[杜中立](#bm01FD0000000000)

[韩　约](#bm01FE0000000000)

[韦公干](#bm01FF0000000000)

[冯　球](#bm01FG0000000000)

[杜　牧](#bm01FH0000000000)

[许　浑](#bm01FK0000000000)

[李商隐](#bm01FL0000000000)

[刘　蕡](#bm01FM0000000000)

[段成式](#bm01FN0000000000)

[吴武陵](#bm01FO0000000000)

[杨敬之](#bm01FP0000000000)

[杨德邻](#bm01FQ0000000000)

[喻　凫](#bm01FR0000000000)

[刘　轲](#bm01FS0000000000)

[郑还古](#bm01FT0000000000)

[殷尧藩](#bm01FU0000000000)

[房千里](#bm01FV0000000000)

[厉　玄](#bm01G00000000000)

[刘郇伯　范酂](#bm01G10000000000)

[刘得仁](#bm01G20000000000)

[李章武](#bm01G30000000000)

[王轩　朱泽](#bm01G40000000000)

[周　贺](#bm01G50000000000)

[柳　棠](#bm01G60000000000)

[平　曾](#bm01G70000000000)

[张鲁封　李昼](#bm01G80000000000)

[郑　史](#bm01G90000000000)

[刘三复](#bm01GA0000000000)

[皇甫松](#bm01GB0000000000)

[朱冲和](#bm01GC0000000000)

[李　玫](#bm01GD0000000000)

[何　扶](#bm01GE0000000000)

[李　肱](#bm01GF0000000000)

[裴思谦](#bm01GG0000000000)

[张不疑](#bm01GH0000000000)

[李复言](#bm01GI0000000000)

[程修己](#bm01GJ0000000000)

[宋　霁](#bm01GK0000000000)

[尉迟璋](#bm01GL0000000000)

[沈阿翘](#bm01GM0000000000)

[郑中丞](#bm01GN0000000000)

[崔紫云](#bm01GO0000000000)

[周隐克](#bm01GP0000000000)

[宗　密](#bm01GQ0000000000)

[**唐人轶事汇编卷二十三**](#bm01GR0000000000) 

[李德裕](#bm01GR000000002R)

[李德修](#bm01H30000000000)

[李　绅](#bm01H40000000000)

[李　回](#bm01H60000000000)

[杜　悰](#bm01H70000000000)

[崔　珙](#bm01H90000000000)

[崔　玙](#bm01HA0000000000)

[刘　沔](#bm01HB0000000000)

[石　雄](#bm01HC0000000000)

[卢弘宣](#bm01HD0000000000)

[孙　瑴](#bm01HE0000000000)

[王　哲](#bm01HF0000000000)

[狄惟谦](#bm01HG0000000000)

[滕迈　滕倪](#bm01HH0000000000)

[赵　嘏](#bm01HI0000000000)

[项　斯](#bm01HJ0000000000)

[顾非熊](#bm01HK0000000000)

[严　恽](#bm01HL0000000000)

[任　蕃](#bm01HM0000000000)

[缪岛云](#bm01HN0000000000)

[万彤云](#bm01HO0000000000)

[薛宜僚](#bm01HP0000000000)

[李宣古](#bm01HQ0000000000)

[谭　铢](#bm01HR0000000000)

[卢　肇](#bm01HS0000000000)

[丁　棱](#bm01HT0000000000)

[黄　颇](#bm01HU0000000000)

[孟　宁](#bm01HV0000000000)

[蒯希逸](#bm01I00000000000)

[易　重](#bm01I10000000000)

[张　𣸣](#bm01I20000000000)

[陈　黯](#bm01I30000000000)

[黄金生](#bm01I40000000000)

[张暌妻侯氏](#bm01I50000000000)

[廉　郊](#bm01I60000000000)

[薛阳陶](#bm01I70000000000)

[吴　缤](#bm01I80000000000)

[**唐人轶事汇编卷二十四**](#bm01I90000000000) 

[白敏中](#bm01I9000000002R)

[令狐绹](#bm01IB0000000000)

[令狐滈](#bm01IC0000000000)

[魏　謩](#bm01ID0000000000)

[崔　铉](#bm01IE0000000000)

[马　植](#bm01IG0000000000)

[魏　扶](#bm01IH0000000000)

[崔龟从](#bm01II0000000000)

[裴　休](#bm01IJ0000000000)

[郑　朗](#bm01IL0000000000)

[崔慎由](#bm01IM0000000000)

[萧　邺](#bm01IN0000000000)

[刘　瑑](#bm01IO0000000000)

[蒋　伸](#bm01IP0000000000)

[郑　光](#bm01IQ0000000000)

[郑　颢](#bm01IR0000000000)

[柳仲郢](#bm01IS0000000000)

[柳　珪](#bm01IT0000000000)

[李景让](#bm01IU0000000000)

[卢　钧](#bm01IV0000000000)

[杜　胜](#bm01J00000000000)

[韦　澳](#bm01J10000000000)

[沈　询](#bm01J20000000000)

[高　璩](#bm01J30000000000)

[韦　觐](#bm01J40000000000)

[郑　薰](#bm01J50000000000)

[孔温业](#bm01J60000000000)

[孔温裕](#bm01J70000000000)

[庾道蔚](#bm01J80000000000)

[封　敖](#bm01J90000000000)

[崔　瑶](#bm01JA0000000000)

[韦有翼](#bm01JB0000000000)

[吴居中](#bm01JC0000000000)

[郑裔绰](#bm01JD0000000000)

[李　庚](#bm01JE0000000000)

[杨　戴](#bm01JF0000000000)

[崔　罕](#bm01JG0000000000)

[马　曙](#bm01JH0000000000)

[裴　谂](#bm01JI0000000000)

[王　皞](#bm01JJ0000000000)

[郑　鲁](#bm01JK0000000000)

[王景初](#bm01JL0000000000)

[赵　璘](#bm01JM0000000000)

[裴　绅](#bm01JN0000000000)

[孟弘微](#bm01JO0000000000)

[李　谱](#bm01JP0000000000)

[李　褒](#bm01JQ0000000000)

[李　当](#bm01JR0000000000)

[崔元范](#bm01JS0000000000)

[李　讷](#bm01JT0000000000)

[高少逸](#bm01JU0000000000)

[韩　藩](#bm01JV0000000000)

[崔　黯](#bm01K00000000000)

[蔡　京](#bm01K10000000000)

[陈　会](#bm01K20000000000)

[南　卓](#bm01K30000000000)

[卢　甚](#bm01K40000000000)

[纥干臮](#bm01K50000000000)

[韩　琮](#bm01K60000000000)

[王绍鼎](#bm01K70000000000)

[温庭筠](#bm01K80000000000)

[温庭皓](#bm01KA0000000000)

[纪唐夫](#bm01KB0000000000)

[李　远](#bm01KC0000000000)

[雍　陶](#bm01KD0000000000)

[曹　邺](#bm01KE0000000000)

[刘　驾](#bm01KF0000000000)

[李群玉](#bm01KG0000000000)

[李　郢](#bm01KH0000000000)

[崔　珏](#bm01KI0000000000)

[马　戴](#bm01KJ0000000000)

[卢　发](#bm01KK0000000000)

[刘　蜕](#bm01KL0000000000)

[刘鲁风](#bm01KM0000000000)

[陆　翺](#bm01KN0000000000)

[田　询](#bm01KO0000000000)

[薛保逊](#bm01KP0000000000)

[何涓　潘纬](#bm01KQ0000000000)

[王　助](#bm01KR0000000000)

[林　杰](#bm01KS0000000000)

[杨　牢](#bm01KT0000000000)

[崔　橹](#bm01KU0000000000)

[曹　唐](#bm01KV0000000000)

[刘绮庄](#bm01L00000000000)

[邓　敞](#bm01L10000000000)

[许道敏](#bm01L20000000000)

[苗台符　张读](#bm01L30000000000)

[李詹　狄慎思](#bm01L40000000000)

[颜　标](#bm01L50000000000)

[韩　洙](#bm01L60000000000)

[李　言](#bm01L70000000000)

[宋　言](#bm01L80000000000)

[卢　彖](#bm01L90000000000)

[吴　畦](#bm01LA0000000000)

[刘虚白](#bm01LB0000000000)

[封定卿　丁茂珪](#bm01LC0000000000)

[卢献卿](#bm01LD0000000000)

[韦颛　韦光](#bm01LE0000000000)

[纥干峻](#bm01LF0000000000)

[李　渎](#bm01LG0000000000)

[杨仁赡](#bm01LH0000000000)

[范琼　陈皓　彭坚](#bm01LI0000000000)

[梁新　赵鄂](#bm01LJ0000000000)

[陈　陶](#bm01LK0000000000)

[张　顶](#bm01LL0000000000)

[轩辕集](#bm01LM0000000000)

[知　玄](#bm01LN0000000000)

[郑神佐女](#bm01LO0000000000)

[顾师言](#bm01LP0000000000)

[**唐人轶事汇编卷二十五**](#bm01LQ0000000000) 

[夏侯孜](#bm01LQ000000002R)

[杜审权](#bm01LR0000000000)

[毕　𫍯](#bm01LS0000000000)

[杨　收](#bm01LT0000000000)

[路　岩](#bm01LU0000000000)

[曹　确](#bm01LV0000000000)

[曹　汾](#bm01M00000000000)

[徐　商](#bm01M10000000000)

[于　琮](#bm01M20000000000)

[韦保衡](#bm01M30000000000)

[韦保乂](#bm01M40000000000)

[刘　瞻](#bm01M50000000000)

[刘　赞](#bm01M70000000000)

[刘　邺](#bm01M80000000000)

[赵　隐](#bm01M90000000000)

[赵　骘](#bm01MA0000000000)

[萧　倣](#bm01MB0000000000)

[裴　坦](#bm01MC0000000000)

[裴　勋](#bm01MD0000000000)

[李　蔚](#bm01ME0000000000)

[王　式](#bm01MF0000000000)

[王　龟](#bm01MG0000000000)

[李　𧏖](#bm01MH0000000000)

[王　凝](#bm01MI0000000000)

[温　璋](#bm01MJ0000000000)

[张　裼](#bm01MK0000000000)

[张仁龟](#bm01ML0000000000)

[高　湜](#bm01MM0000000000)

[高　湘](#bm01MN0000000000)

[崔　涓](#bm01MO0000000000)

[崔　澹](#bm01MP0000000000)

[刘允章](#bm01MQ0000000000)

[韦　宙](#bm01MR0000000000)

[韦　岫](#bm01MS0000000000)

[柳　玭](#bm01MT0000000000)

[薛　逢](#bm01MU0000000000)

[杨　损](#bm01MV0000000000)

[薛　调](#bm01N00000000000)

[柳　晦](#bm01N10000000000)

[**唐人轶事汇编卷二十六**](#bm01N20000000000) 

[卢　躭](#bm01N2000000002R)

[卢仲元](#bm01N30000000000)

[郑　愚](#bm01N40000000000)

[辛　谠](#bm01N50000000000)

[马　举](#bm01N60000000000)

[卢　藩](#bm01N70000000000)

[李　骘](#bm01N80000000000)

[李　绾](#bm01N90000000000)

[张直方](#bm01NA0000000000)

[杜宣猷](#bm01NB0000000000)

[李　璋](#bm01NC0000000000)

[李　据](#bm01ND0000000000)

[吴行鲁](#bm01NE0000000000)

[李超　郑浑之](#bm01NF0000000000)

[苏粹　苏冲](#bm01NG0000000000)

[卢　鉟](#bm01NH0000000000)

[崔　雍](#bm01NI0000000000)

[李　都](#bm01NJ0000000000)

[李　琢](#bm01NK0000000000)

[李师望](#bm01NL0000000000)

[崔　程](#bm01NM0000000000)

[崔　碣](#bm01NN0000000000)

[赵　宏](#bm01NO0000000000)

[庞　勋](#bm01NP0000000000)

[裘　甫](#bm01NQ0000000000)

[方　干](#bm01NR0000000000)

[李　频](#bm01NS0000000000)

[罗　邺](#bm01NT0000000000)

[王　枢](#bm01NU0000000000)

[闵廷言](#bm01NV0000000000)

[王　璘](#bm01O00000000000)

[来　鹏](#bm01O10000000000)

[来　鹄](#bm01O20000000000)

[胡　曾](#bm01O30000000000)

[邵　谒](#bm01O40000000000)

[郑　𫍯](#bm01O50000000000)

[李昭象](#bm01O60000000000)

[李　涛](#bm01O70000000000)

[王季文](#bm01O80000000000)

[周　缄](#bm01O90000000000)

[裴虔余](#bm01OA0000000000)

[袁　皓](#bm01OB0000000000)

[聂夷中](#bm01OC0000000000)

[许　棠](#bm01OD0000000000)

[张　乔](#bm01OE0000000000)

[剧　燕](#bm01OF0000000000)

[任　涛](#bm01OG0000000000)

[周　繇](#bm01OH0000000000)

[李昌符](#bm01OI0000000000)

[汪　遵](#bm01OJ0000000000)

[李　洞](#bm01OK0000000000)

[李汇征](#bm01OL0000000000)

[谢观　寇豹](#bm01OM0000000000)

[关　图](#bm01ON0000000000)

[关图妹　常修](#bm01OO0000000000)

[唐五经](#bm01OP0000000000)

[班　蒙](#bm01OQ0000000000)

[陈磻叟](#bm01OR0000000000)

[李　蔼](#bm01OS0000000000)

[房　珝](#bm01OT0000000000)

[韩　衮](#bm01OU0000000000)

[蒋　泳](#bm01OV0000000000)

[欧阳琳](#bm01P00000000000)

[沈　光](#bm01P10000000000)

[韦承贻](#bm01P20000000000)

[郑仁表](#bm01P30000000000)

[公乘亿](#bm01P40000000000)

[邹希回](#bm01P50000000000)

[郭　薰](#bm01P60000000000)

[郑昌图](#bm01P70000000000)

[卢尚卿](#bm01P80000000000)

[李　峣](#bm01P90000000000)

[刘子振](#bm01PA0000000000)

[段　维](#bm01PB0000000000)

[尹　璞](#bm01PC0000000000)

[王文举](#bm01PD0000000000)

[李可及](#bm01PE0000000000)

[王宗实](#bm01PF0000000000)

[西门季玄](#bm01PG0000000000)

[胡　玢](#bm01PH0000000000)

[陈　琡](#bm01PI0000000000)

[僧　鸾](#bm01PJ0000000000)

[鱼玄机](#bm01PK0000000000)

[步非烟](#bm01PL0000000000)

[赵鏻女](#bm01PM0000000000)

[范摅子](#bm01PN0000000000)

[**唐人轶事汇编卷二十七**](#bm01PO0000000000) 

[郑　畋](#bm01PO000000002R)

[卢　携](#bm01PP0000000000)

[王　铎](#bm01PQ0000000000)

[王　镣](#bm01PR0000000000)

[崔彦昭](#bm01PS0000000000)

[郑从谠](#bm01PT0000000000)

[崔　沆](#bm01PU0000000000)

[崔　沂](#bm01PV0000000000)

[豆卢瑑](#bm01Q00000000000)

[王　徽](#bm01Q10000000000)

[萧　遘](#bm01Q20000000000)

[韦昭度](#bm01Q30000000000)

[杜让能](#bm01Q40000000000)

[崔安潜](#bm01Q50000000000)

[卢　渥](#bm01Q60000000000)

[裴　璩](#bm01Q70000000000)

[萧　廪](#bm01Q80000000000)

[李　拯](#bm01Q90000000000)

[冯　衮](#bm01QA0000000000)

[李　涪](#bm01QB0000000000)

[李　航](#bm01QC0000000000)

[杜晦辞](#bm01QD0000000000)

[杜德祥](#bm01QE0000000000)

[乐朋龟](#bm01QF0000000000)

[杨知至](#bm01QG0000000000)

[王　慥](#bm01QH0000000000)

[杜　升](#bm01QI0000000000)

[崔殷梦](#bm01QJ0000000000)

[苗　绅](#bm01QK0000000000)

[侯昌业](#bm01QL0000000000)

[孟昭图](#bm01QM0000000000)

[薛　能](#bm01QN0000000000)

[韦　蟾](#bm01QO0000000000)

[李　质](#bm01QP0000000000)

[李　瞻](#bm01QQ0000000000)

[王　祝](#bm01QR0000000000)

[李　瓒](#bm01QS0000000000)

[黄　巢](#bm01QT0000000000)

[尚　让](#bm01QV0000000000)

[田令孜](#bm01R00000000000)

[陈敬瑄](#bm01R10000000000)

[李德权](#bm01R20000000000)

[西门思恭](#bm01R30000000000)

[孟方立](#bm01R40000000000)

[韩　简](#bm01R50000000000)

[乐彦祯](#bm01R60000000000)

[王重荣](#bm01R70000000000)

[罗弘信](#bm01R80000000000)

[陈　璠](#bm01R90000000000)

[时　溥](#bm01RA0000000000)

[刘汉宏](#bm01RB0000000000)

[周　宝](#bm01RC0000000000)

[李全忠](#bm01RD0000000000)

[李匡威](#bm01RE0000000000)

[李匡俦](#bm01RF0000000000)

[秦宗权](#bm01RG0000000000)

[周　岌](#bm01RH0000000000)

[刘巨容](#bm01RI0000000000)

[高　骈](#bm01RJ0000000000)

[吕用之](#bm01RL0000000000)

[诸葛殷](#bm01RN0000000000)

[张守一](#bm01RO0000000000)

[吴尧卿](#bm01RP0000000000)

[**唐人轶事汇编卷二十八**](#bm01RQ0000000000) 

[罗　隐](#bm01RQ000000002R)

[皮日休](#bm01RT0000000000)

[陆龟蒙](#bm01RU0000000000)

[孙　发](#bm01RV0000000000)

[高　蟾](#bm01S00000000000)

[郑　隐](#bm01S10000000000)

[章　碣](#bm01S20000000000)

[罗　虬](#bm01S30000000000)

[李山甫](#bm01S40000000000)

[孙　棨](#bm01S50000000000)

[欧阳澥](#bm01S60000000000)

[孙　樵](#bm01S70000000000)

[蒋　凝](#bm01S80000000000)

[程　贺](#bm01S90000000000)

[狄归昌](#bm01SA0000000000)

[李　茵](#bm01SB0000000000)

[高　测](#bm01SC0000000000)

[李凝古](#bm01SD0000000000)

[张　孜](#bm01SE0000000000)

[秦韬玉](#bm01SF0000000000)

[周　朴](#bm01SG0000000000)

[顾　蒙](#bm01SH0000000000)

[陈　象](#bm01SI0000000000)

[顾　云](#bm01SJ0000000000)

[王敬傲](#bm01SK0000000000)

[杨　篆](#bm01SL0000000000)

[姚岩杰](#bm01SM0000000000)

[归处讷](#bm01SN0000000000)

[李曜　吴圆](#bm01SO0000000000)

[皇甫枚](#bm01SP0000000000)

[卢　休](#bm01SQ0000000000)

[孟　棨](#bm01SR0000000000)

[夏侯泽](#bm01SS0000000000)

[郑合敬](#bm01ST0000000000)

[刘　覃](#bm01SU0000000000)

[郑　賨](#bm01SV0000000000)

[赵光远](#bm01T00000000000)

[邵安石](#bm01T10000000000)

[温　定](#bm01T20000000000)

[卢嗣业](#bm01T30000000000)

[皇甫颖](#bm01T40000000000)

[李廷璧](#bm01T50000000000)

[于　棁](#bm01T60000000000)

[黄郁　李瑞](#bm01T70000000000)

[于化茂](#bm01T80000000000)

[张南本](#bm01T90000000000)

[孙　位](#bm01TA0000000000)

[张　询](#bm01TB0000000000)

[张素卿](#bm01TC0000000000)

[石野猪](#bm01TD0000000000)

[王俳优](#bm01TE0000000000)

[蒋　曙](#bm01TF0000000000)

[孙　泰](#bm01TG0000000000)

[从　谂](#bm01TH0000000000)

[僊　哥](#bm01TI0000000000)

[楚　儿](#bm01TJ0000000000)

[郑举举](#bm01TK0000000000)

[牙　娘](#bm01TL0000000000)

[颜令宾](#bm01TM0000000000)

[杨莱儿　杨永儿](#bm01TN0000000000)

[王小润　王福娘](#bm01TO0000000000)

[俞洛真](#bm01TP0000000000)

[王苏苏](#bm01TQ0000000000)

[刘泰娘](#bm01TR0000000000)

[荆十三娘](#bm01TS0000000000)

[封　询](#bm01TT0000000000)

[李庭妻崔氏](#bm01TU0000000000)

[杨奇鲲](#bm01TV0000000000)

[伊　璠](#bm01U00000000000)

[**唐人轶事汇编卷二十九**](#bm01U10000000000) 

[孔　纬](#bm01U1000000002R)

[张　濬](#bm01U20000000000)

[崔昭纬](#bm01U30000000000)

[崔昭矩](#bm01U40000000000)

[郑延昌](#bm01U50000000000)

[孙　偓](#bm01U60000000000)

[李　磎](#bm01U70000000000)

[李　渷](#bm01U80000000000)

[陆希声](#bm01U90000000000)

[徐彦若](#bm01UA0000000000)

[卢光启](#bm01UB0000000000)

[郑　綮](#bm01UC0000000000)

[朱　朴](#bm01UD0000000000)

[陆　扆](#bm01UE0000000000)

[裴　贽](#bm01UF0000000000)

[崔　远](#bm01UG0000000000)

[裴　枢](#bm01UH0000000000)

[崔　胤](#bm01UI0000000000)

[柳　璨](#bm01UJ0000000000)

[杨　涉](#bm01UK0000000000)

[韩　偓](#bm01UL0000000000)

[司空图](#bm01UM0000000000)

[刘崇彝](#bm01UN0000000000)

[刘崇龟](#bm01UO0000000000)

[刘崇鲁](#bm01UP0000000000)

[赵光逢](#bm01UQ0000000000)

[孙　揆](#bm01UR0000000000)

[赵　崇](#bm01US0000000000)

[薛昭俭](#bm01UT0000000000)

[薛昭纬](#bm01UU0000000000)

[张道古](#bm01UV0000000000)

[杨贻德](#bm01V00000000000)

[裴廷裕](#bm01V10000000000)

[姚　洎](#bm01V20000000000)

[颜　荛](#bm01V30000000000)

[张　岘](#bm01V40000000000)

[卢　骈](#bm01V50000000000)

[杜孺休](#bm01V60000000000)

[戴司颜](#bm01V70000000000)

[李克助](#bm01V80000000000)

[薛廷珪](#bm01V90000000000)

[于　晦](#bm01VA0000000000)

[孔　拯](#bm01VB0000000000)

[窦禹钧](#bm01VC0000000000)

[崔　瑑](#bm01VD0000000000)

[苏　循](#bm01VE0000000000)

[苏　楷](#bm01VF0000000000)

[刘建封](#bm01VG0000000000)

[江彦温](#bm01VH0000000000)

[刘自然](#bm01VI0000000000)

[韩全诲](#bm01VJ0000000000)

[胡弘立](#bm01VK0000000000)

[孙德昭](#bm01VL0000000000)

[严遵美](#bm01VM0000000000)

[杨　恽](#bm01VN0000000000)

[赵匡凝](#bm01VO0000000000)

[王行瑜](#bm01VP0000000000)

[李茂贞](#bm01VQ0000000000)

[韩　建](#bm01VR0000000000)

[孙　儒](#bm01VS0000000000)

[李罕之](#bm01VT0000000000)

[王　镕](#bm01VU0000000000)

[墨君和](#bm01VV0000000000)

[周　式](#bm02000000000000)

[刘仁恭](#bm02010000000000)

[王师范](#bm02020000000000)

[成　汭](#bm02030000000000)

[董　昌](#bm02040000000000)

[钟　传](#bm02050000000000)

[杨守亮](#bm02060000000000)

[杨　晟](#bm02070000000000)

[顾彦朗　顾彦晖](#bm02080000000000)

[王　珙](#bm02090000000000)

[陈　儒](#bm020A0000000000)

[返回总目录](#bm00000000000000)

# 唐人轶事汇编卷二十

## 韩　愈

1. []{#唐轶二十-韩愈-1}
退之尝说：少时梦人与丹篆一卷，令强吞之，傍一人抚掌而笑。觉后，亦似胸中如物噎，经数日方无恙。记其上一两字，笔势非人间书也。后识孟郊，似与之目熟，思之，乃梦中傍笑者。信乎相契如此。《龙城录》上。《异人录》（《类说》一二）。

2. []{#唐轶二十-韩愈-2}
韩愈家江南，读书著文，其誉蔼郁。当时名公，皆折官位辈行愿为交。《锦绣万花谷》后集一六。

3. []{#唐轶二十-韩愈-3}
见梁肃[1](#唐轶十八-梁肃-1)。

4. []{#唐轶二十-韩愈-4}
陆长源以旧德为宣武军行军司马，韩愈为巡官，同在使幕，或讥其年辈相辽。愈闻而答曰：「大虫老鼠，俱为十二相属，何怪之有！」旬日传布于长安。《国史补》上。又《广记》二五一引。《唐语林》一。《侯鲭录》三。　案：「愈闻而答曰」，《广记》等并作「周愿曰」，《绀珠集》三、《类说》二六、《白孔六帖》四一引《国史补》同此。

5. []{#唐轶二十-韩愈-5}
贞元十八年，权德舆主文，陆傪员外通榜帖，韩文公荐十人于傪，其上四人曰侯喜、侯云长、刘述古、韦纾，其次六人：张苰、尉迟汾、李绅、张浚余，而权公凡三榜共放六人，而苰、绅、浚余不出五年内，皆捷矣。《唐摭言》八。

6. []{#唐轶二十-韩愈-6}
韩十八初贬之制，席十八舍人为之词，曰：「早登科第，亦有声名。」席既物故，友人曰：「席无令子弟，岂有病阴毒伤寒而与不洁吃邪？」韩曰：「席十八吃不洁太迟。」人问之：「何也？」曰：「出语不是。」盖忿其责辞云「亦有声名」耳。《刘宾客嘉话录》。又《广记》四九七引。《唐语林》六。

7. []{#唐轶二十-韩愈-7}
见牛僧孺[5](#唐轶二十一-牛僧孺-5)。

8. []{#唐轶二十-韩愈-8}
见韦干度[1](#唐轶十九-韦干度-1)。

9. []{#唐轶二十-韩愈-9}
见李贺[1](#唐轶二十-李贺-1)、[3](#唐轶二十-李贺-3)。

10. []{#唐轶二十-韩愈-10}
李贺以歌诗谒韩吏部，吏部时为国子博士分司，送客归，极困，门人呈卷，解带旋读之。首篇《雁门太守行》曰：「黑云压城城欲摧，甲光向日金鳞开。」却援带，命邀之。《幽闲鼓吹》。又《广记》一七○引。《唐语林》三。《唐诗纪事》四三。

11. []{#唐轶二十-韩愈-11}
李河南素替杜公兼，时韩吏部愈为河南令，除职方员外。归朝，问前后之政如何，对曰：「将缣来比素。」《大唐传载》。又《广记》一七四引。《南部新书》辛。

12. []{#唐轶二十-韩愈-12}
见裴度[20](#唐轶十九-裴度-20)。

13. []{#唐轶二十-韩愈-13}
元和中，有老卒推倒《平淮西碑》，官司针其项，又以枷击守狱者。宪宗怒，命缚来杀之。既至京，上曰：「小卒何故毁大臣所撰碑？」卒曰：「乞一言而死。碑文中有不了语，又击杀陛下狱卒，所愿于闻奏。文中美裴度，不述李愬功，是以不平。」上命释缚，赐酒食，敕翰林学士段文昌别撰。《唐语林》六。《芝田录》（《类说》一一）。参见《野客丛书》二七。

14. []{#唐轶二十-韩愈-14}
陈珦字中玉，郑州人，文惠公诸孙也。政和中为蔡州守，始视事，谒裴晋公庙，读《平淮西碑》，乃段文昌所制者，怪而问邦人，曰：「自韩文公碑刻石，后为李愬卒所诉，以为不述愬功而专美裴度。宪宗诏文昌别撰，事已久矣。」珦忿然不平，即日磨去旧碑，别诿能书者写韩文刻之。《夷坚志》（《苕溪渔隐丛话》前集一八）。

15. []{#唐轶二十-韩愈-15}
韩文公在潮州，与僧大颠往还，今集中有《与大颠书》三首，世以为非是。予读《宗门统要》，初宪宗迎佛舍利入大内供养，夜放光明。早朝，宣示群臣，皆贺陛下圣德所感，惟文公不贺。上问：「群臣皆贺，惟卿不贺，何也？」文公奏：「微臣尝看佛书，见佛光非青黄赤白等相，此是神龙护衞之光。」上问公：「如何是佛光？」文公无对，因以罪谪出。至潮州，遇大颠，公问：「和尚春秋多少？」颠乃提起数珠示之，云：「会么？」公云：「不会。」颠云：「昼夜一百八。」文公归宅，怏怏而已。夫人问：「侍郎情思不怿，复有何事？」遂举前话。夫人云：「何不进问，昼夜一百八，意旨如何？」公明日凌晨遂去，才到门首，乃遇首座，云：「侍郎入寺何早？」公云：「特去堂头通话。」座云：「堂头有何言句开示侍郎？」公举前话，座云：「侍郎怎生会？」公云：「昼夜一百八，意旨何如？」座乃叩齿三声。公至堂头，复进前话：「昼夜一百八，意旨如何？」颠亦叩齿三声。公云：「信却佛法一同。」颠云：「见甚道理，乃云一般！」公云：「适来门首，接见首座，亦复如此。」遂唤首座：「适来祗对侍郎佛法是否？」座云：「是。」颠遂打首座，赶出院。文公一日复白大颠曰：「弟子军州事多，佛法要省处，乞师一句。」颠良久，文公未会。时三平为侍者，乃敲禅床三声。颠云：「作么？」平云：「先以定动，然后智拔。」公乃领谢三平云：「和尚门风高峻，弟子于侍者边得个入处。」观与大颠往还事迹如此。今史传但载公论佛骨，而不知其始对佛光已自不合上意，其实未知佛法大义。既见颠师，遂有入处，而世复以公答孟简书为疑，以公与大颠游，是与文畅意义等无异，非信其道也。予谓颠古尊宿，非二师比，况闻文公论佛骨来，使文公不见则已，见之必有以启悟公者。今观大颠与首座、侍者三人互相引法，皆迥绝言议之表，所谓为上根者，说大乘法，因果报应，文字语言，固不论也。今世所传《韩退之别传》，乃一切掎摭《昌黎集》中文义长短以为问答，如市俚稽较。然彼欲以伸大颠之辨，而抑文公，不知公于大颠所以相与，开示悟入盖如此。予欲学者尽见文公始末，故备录于此。虽然答孟简书公应不妄作，必有能辨之者。《扪虱新话》一一。

16. []{#唐轶二十-韩愈-16}
吏部侍郎韩昌黎公愈，自刑部侍郎贬潮阳守。先是郡西有大湫，中有鳄鱼，长者百尺，每一怒，则湫水腾溢，林岭如震。民之马牛有滨其水者，辄吸而噬之，一瞬而尽。为所害者，莫可胜计。民患之有年矣。及愈刺郡，即至之三日，问民间不便事，俱曰：「郡西湫中之鳄鱼也。」愈曰：「吾闻至诚感神：昔鲁恭宰中牟，雉驯而蝗避；黄霸治九江，虎皆遁去。是知政之所感，故能化鸟兽矣。」即命庭掾以牢醴陈于湫之傍，且祝曰：「汝，水族也，无为生人患。将以酒沃之。」是夕，郡西有暴风雷，声振山郭，夜分霁焉。明日，里民视其湫，水已尽。公命使穷其迹，至湫西六十里易地为湫，巨鳄亦随而徙焉。自是郡民获免其患。故工部郎中皇甫湜撰愈神道碑序曰：刑部为潮阳守，云：「峒獠海夷，陶然自化；鳄鱼稻蟹，不暴民物。」盖谓此也。《宣室志》四。又《广记》四六六引。

17. []{#唐轶二十-韩愈-17}
韩愈刺潮州，尝暑中出，张皂盖。归而喜曰：「此物能与日轮争功，岂细事耶？」《传芳略记》（《云仙杂记》五）。

18. []{#唐轶二十-韩愈-18}
韩昌黎贬潮州时，小女道死，瘗之层峰驿之下，题诗驿梁云：「数条藤束木皮棺，草殓荒山白骨寒。」《古今事文类聚》后集七。

19. []{#唐轶二十-韩愈-19}
潮州韩文公祠有异木，世传退之手植，去祠十数步，种之辄死。有题文公祠者，云「韩木有情春谷暖，鳄鱼无种海潭清」者是也。《竹坡诗话》。

20. []{#唐轶二十-韩愈-20}
韩文公名播天下，李翺、张籍皆升朝，籍北面师之，故愈答崔立之书曰：「近有李翺、张籍者，从予学文。」翺与陆傪员外书亦曰：「韩退之之文，非兹世之文也，古之文也；其人非兹世之人，古之人也。」后愈自潮州量移宜春郡，郡人黄颇师愈为文，亦振大名。颇尝覩卢肇为碑版，则唾之而去。案实录：愈与人交，其有沦谢，皆能恤其孤，复为毕婚嫁，如孟东野、张籍之类是也。《唐摭言》四。

21. []{#唐轶二十-韩愈-21}
见萧颖士[14](#唐轶十四-萧颖士-14)。

22. []{#唐轶二十-韩愈-22}
韩文公与孟东野友善。韩公文至高，孟长于五言，时号孟诗韩笔。元和中，后进师匠，韩公文体大变。又柳柳州宗元、李尚书翺、皇甫郎中湜、冯詹事定、祭酒杨公、余座主李公，皆以高文为诸生所宗，而韩、柳、皇甫、李公皆以引接后学为务。杨公尤深于奖善，遇得一句，终日在口，人以为癖，终不易初心。长庆以来，李封州甘为文至精，奖拔公心，亦类数公。甘出于李相国武都公门下，时以为得人。惜其命运湮厄，不得在抡鉴之地。《因话录》三。《唐语林》二。

23. []{#唐轶二十-韩愈-23}
韩退之戏孟郊云：「公合识安禄山。」郊低头云：「识即不识，大知有它。」《续世说》六。

24. []{#唐轶二十-韩愈-24}
见贾岛[2](#唐轶二十-贾岛-2)。

25. []{#唐轶二十-韩愈-25}
韩愈与人交，荣悴不易，而观诸权门豪士，如仆隶焉，瞪然不顾。穆宗以愈为京兆尹，六军不敢犯法，私相谓曰：「是尚欲烧佛骨，何可犯之！」《续世说》三。

26. []{#唐轶二十-韩愈-26}
韩退之有二妾，一曰绛桃，一曰柳枝，皆能歌舞。初使王庭凑，至寿阳驿，绝句云：「风光欲动别长安，春半边城特地寒，不见园花兼巷柳，马头惟有月团团。」盖有所属也。柳枝后逾垣遁去，家人追获。及镇州初归，诗曰：「别来杨柳街头树，摆弄春风只欲飞。还有小园桃李在，留花不放待郎归。」自是专宠绛桃矣。《唐语林》六。　案：《瓮牗闲评》三谓此二诗非韩愈所作，盖当时附会者为之尔。

27. []{#唐轶二十-韩愈-27}
昌黎公愈晚年颇亲脂粉。故事：服食用硫黄末搅粥饭啖鸡男，不使交千日。烹庖，名火灵库，公间日进一只焉。始亦见功，终致绝命。《清异录》上。

28. []{#唐轶二十-韩愈-28}
韩退之晚年遂有声乐而服金石药。张籍祭文云：「乃出二侍女，合弹琵琶筝。」既而遂曰：「父疾日浸加，孺人侍药汤。」白乐天《思旧诗》云：「退之服硫黄，二病讫不痊。微之炼秋石，未老身溘然。」退之尝讥人「不解文字饮」，而自败于女妓乎？作《李博士墓志》，切戒人服金石药，而自饵硫黄乎？《珩璜新论》三。《后山诗话》。

29. []{#唐轶二十-韩愈-29}
韩愈病将卒，召群僧曰：「吾不药，今将病死矣。汝详视吾手足支体，无诳人云『韩愈癞死』也。」《唐语林》三。

30. []{#唐轶二十-韩愈-30}
韩文公之寝疾也，名医良药日进有加而无瘳。忽宵中惊怖，既寤，而汗霑衾裯，命侍人扶坐。小君问之，良久曰：「向来梦神人长丈余，金铠持戟，直入寝门，我不觉降阶拜之。自称大圣，瞋目谓我曰：『睢邃骨棁国世与韩为雠，吾欲讨之不能，如何？』我跪答曰：『愿从大圣讨焉。』」不旬日而文公薨。果从其请焉。《三水小牍》上。《宣室志》二。又《广记》三○七引。

31. []{#唐轶二十-韩愈-31}
古者，尚书、令史防御甚严。宋法：令史白事，不得宿外，虽八座命亦不许。李唐：令史不得出入，夜则锁之。韩愈为吏部侍郎，乃曰：「人所以畏鬼，以其不见鬼，如可见，则人不畏矣。选人不得见令史，故令史势重，任其出入，则势轻。」始不禁其出入，自文公始。《幕府燕闲录》（张本《说郛》一四）。《江行杂录》（《陶本《说郛》四七、《历代小史》一九）。

32. []{#唐轶二十-韩愈-32}
张籍祭退之诗云：「鲁论未讫注，手迹今微茫。」是退之尝有《论语》传，未成也。《邵氏闻见后录》四。

33. []{#唐轶二十-韩愈-33}
张籍劝退之著书排佛老，公请待五六十。盖恐年少望轻，人未信服也。士大夫之制行亦然。《吹剑四录》。

34. []{#唐轶二十-韩愈-34}
韩文公著《毛颖传》，好博簺之戏。张水部以书劝之，凡二书。其一曰：「比见执事多尚駮杂无实之说，使人陈之于前以为欢，此有累于令德。又高论之际，或不容人之短，如任私尚胜者，亦有所累也。先王存六艺，自有常矣，有德者不为，犹以为损；况为博簺之戏，与人竞财乎！君子固不为也。今执事为之，以废弃时日，籍实不识其然。」文公答曰：「吾子讥吾与人言为无实駮杂之说，此吾所以为戏耳，比之酒色，不有间乎！吾子讥之，似同浴而讥裸体也。若高论不能下气，或似有之，当更思而诲之耳。博簺之讥，敢不承教！其他俟相见。」《唐摭言》五。

35. []{#唐轶二十-韩愈-35}
韩愈引致后进，为求科第，多有投书请益者，时人谓之韩门弟子。愈后官高，不复为也。《国史补》下。又《广记》二○二引。

36. []{#唐轶二十-韩愈-36}
皇甫汇谒韩愈，愈赠以诗。汇退，有言怒愈不为置酒，愈曰：「岂不胜以烂黄鱼待汝耶？」《续钟嵘句》（《云仙杂记》五）。

37. []{#唐轶二十-韩愈-37}
韩愈好奇，与客登华山绝峰，度不可返，乃作遗书，发狂恸哭，华阴令百计取之，乃下。《国史补》中。又《广记》二○一引。《唐语林》四。　案：《临汉隐居诗话》、《邵氏闻见后录》一七、《苕溪渔隐丛话》后集一七有辩说之言。

38. []{#唐轶二十-韩愈-38}
韩十八愈直是太轻薄，谓李二十六程曰：「某与丞相崔大群同年往还，直是聪明过人。」李曰：「何处是过人者？」韩曰：「共愈往还二十余年，不曾共说著文章。此岂不是敏慧过人也？」《刘宾客嘉话录》。《唐语林》六。

39. []{#唐轶二十-韩愈-39}
世人画韩退之，小面而美髯，著纱帽，此乃江南韩熙载耳。尚有当时所画，题志甚明。熙载谥文靖，江南人谓之韩文公，因此遂谬以为退之。退之肥而寡髯。元丰中，以退之从享文宣王庙，郡县所画，皆是熙载。后世不复可辩，退之遂为熙载矣。《梦溪笔谈》四。《南唐拾遗记》。

40. []{#唐轶二十-韩愈-40}
予旧于城孔宁极家，见《孔戣私记》一编，有云：退之丰肥喜睡，每来吴家，必命枕簟。近潮阳刘方明，摹唐本退之像来，信如戣之记，益知世所传好须髯者，果韩熙载也。《邵氏闻见后录》二七。

41. []{#唐轶二十-韩愈-41}
韩愈侍郎有疏从子姪自江淮来，年甚少，韩令学院中伴子弟，子弟悉为凌辱。韩知之，遂为街西假僧院令读书。经旬，寺主纲复诉其狂率，韩遽令归，且责曰：「市肆贱类营衣食，尚有一事长处。汝所为如此，竟作何物？」姪拜谢，徐曰：「某有一艺，恨叔不知。」因指阶前牡丹曰：「叔要此花，青、紫、黄、赤，唯命也。」韩大奇之，遂给所须，试之。乃竖箔曲，尽遮牡丹丛，不令人窥。掘棵四面，深及其根，宽容人座。唯賷紫鑛、轻粉、朱红，旦暮治其根。凡七日，乃填坑，白其叔曰：「恨较迟一月。」时冬初也。牡丹本紫，及花发，色白红历绿，每朵有一联诗，字色紫分明，乃是韩出官时诗。一韵曰「云横秦岭家何在？雪拥蓝关马不前」十四字，韩大惊异。姪且辞归江淮，竟不愿仕。《酉阳杂俎》前集一九。

## 韩　昶

1. []{#唐轶二十-韩昶-1}
昌黎生者，名父子也。虽教有义方，而性颇暗劣。尝为集贤校理，史传中有说金根车处，皆臆断之曰：「岂其误欤？必金银车。」悉改根字为银字。至除拾遗，果为谏院不受。俄有以故人子悯之者，因辟为鹿门从事也。《尚书故实》。又《广记》二六一引。《玉泉子》。《芦浦笔记》六。　案：《靖康缃素杂记》一○亦载此文，云出《刘公嘉话》。《云谷杂记》一云《刘宾客嘉话录》、《尚书故实》皆载此事。

## 白居易

1. []{#唐轶二十-白居易-1}
白居易，季庚之子。始生未能言，默识「之、无」二字，乳媪试之，能百指而不误。间日复试之，亦然。既能言，读书勤敏，与他儿异。五六岁识声韵，十五志诗赋，二十七举进士。贞元十六年，中书舍人高郢掌贡闱，居易求试，一举擢第。明年，拔萃甲科。由是《性习相近远》、《求玄珠》、《斩白蛇》等赋，为时楷式，新进士竞相传于京师矣。会宪宗新即位，始用为翰林学士。元稹《长庆集序》（《广记》一七五）。

2. []{#唐轶二十-白居易-2}
见顾况[3](#唐轶十八-顾况-3)。

3. []{#唐轶二十-白居易-3}
贞元中，乐天应宏辞，试《汉高祖斩白蛇赋》，考落。盖赋有「知我者谓我斩白帝，不知我者谓我斩白蛇」也。然登科之人，赋并无闻，白公之赋，传于天下也。《唐摭言》一○。

4. []{#唐轶二十-白居易-4}
白乐天一举及第，诗曰：「慈恩塔下题名处，十七人中最少年。」乐天时年二十七。省试《性习相近远赋》，《玉水记方流诗》。携之谒李凉公逢吉。公时为校书郎，于时将他适。白遽造之，逢吉行携行看，初不以为意；及览赋头，曰：「噫！下自人上，达由君成；德以慎立，而性由习分。」逢吉大奇之，遂写二十余本。其日，十七本都出。《唐摭言》三。《古今诗话》（《诗话总龟》前集一七）。《庶斋老学丛谈》下。

5. []{#唐轶二十-白居易-5}
白乐天、元微之同习制科，中第之后，白公《寄微之》诗曰：「皆当少壮日，同惜盛明时。光景嗟虚掷，云霄窃暗窥。攻文朝矻矻，讲学夜孜孜。策目穿如札，毫锋锐若锥。」注云：「时与微之结集策略之目，其数至百十，各有纤锋细管笔，携以就试，相顾辄笑，目为毫锥。」乃知士子待敌，编缀应用，自唐以来则然，毫锥笔之名起于此也。《容斋五笔》七。《负暄野录》下。《鸡跖集》《绀珠集》一二）。

6. []{#唐轶二十-白居易-6}
仆读元微之诗，有曰：「白朴流传用转新。」注云：「乐天于翰林中，专取书诏批答词，撰为矜式，禁中号为『白朴』。每新入学，求访宝重过于《六典》。」检《唐·艺文志》及《崇文总目》无闻，每访此书不获。适有以一编求售，号曰《制朴》，开帙览之，即微之所谓「白朴」者是也。为卷上中下三，上卷文武阶勋等，中卷制头、制肩、制腹、制腰、制尾，下卷将、相、刺史、节度之类。此盖乐天取当时制文编类，以规后学者。《野客丛书》三○。

7. []{#唐轶二十-白居易-7}
白居易在翰林，赐防风粥一瓯。剔取防风，得五合余，食之口香七日。《金銮密记》（《云仙杂记》五）。

8. []{#唐轶二十-白居易-8}
白居易为翰林学士，奏云：「今日奉宣令撰〔与〕李师道〔诏〕：〔所〕请收赎魏征宅，还其子孙，甚合朕心，允依来奏者。臣伏以魏征太宗宰相，尽忠辅佐，以致太平，在其子孙，合加优恤。事关激劝，合出朝廷；师道何人，辄掠此美。伏愿明𠡠有司，特以官钱收赎，使还后嗣，以劝忠臣，则事出皇恩，美归圣德。」宪宗深然之。其后有司以为诗题试进士。《唐诗纪事》五○。　案：白居易文载《白氏文集》卷四一，题《论魏征旧宅状李师道奏请出私财收赎魏征旧宅事宜》，《纪事》脱文，据白集补入。

9. []{#唐轶二十-白居易-9}
元相公稹为御史，鞫狱梓潼。时白尚书在京，与名辈游慈恩，小酌花下，为诗寄元曰：「花时同醉破春愁，醉折花枝当酒筹。忽忆故人天际去，计程今日到梁州。」时元果及褒城，亦寄《梦游》诗曰：「梦君兄弟曲江头，也向慈恩院里游。驿吏唤人排马去，忽惊身在古梁州。」千里神交，合若符契，友朋之道，不期至欤。《本事诗·征异》。《古今诗话》（《诗话总龟》前集二七）。《唐诗纪事》三七。

10. []{#唐轶二十-白居易-10}
元白交道臻至，酬唱盈编。微之为御史，奉使往蜀，路傍见山花，吟寄乐天曰：「深红山木艳彤云，路远无由摘寄君。恰似牡丹如许大，浅深看取石榴裙。」又曰：「向前已说深红木，更有轻红说向君。深叶浅花何所似，薄妆愁坐碧罗裙。」白因南迁回，过商山层峰驿忽睹元题迹，寄元诗曰：「与君前后多迁逐，七度曾过此路隅。笑问阶前老桐木：这回归去免来无？」后微之镇浙东，乐天牧杭州，更迭唱和，末句有云「任添铛脚作三人」，逸趣如此。「铛脚」事见《国史》。《唐贤抒情》（《诗话总龟》前集二七）。

11. []{#唐轶二十-白居易-11}
白乐天之母，因看花坠井。后有排摈者，以《赏花》、《新井》之作左迁。穆皇尝题柱曰：「此人一生争得水吃。」《南部新书》甲。

12. []{#唐轶二十-白居易-12}
元和十年六月，盗杀宰相武元衡，公首上疏，请急捕贼以雪国耻。宰相以非谏职言事恶之，会有恶公者言其母看花堕井死，而作《赏花》及《新井》诗。贬江州刺史。中书舍人王涯言其所犯不可复理郡，又改司马。宰相，韦贯之、张弘靖也。……新井之事，世莫知其实，史氏亦不辨其有无。独高彦休《阙史》言之甚详：公母有心疾，因悍妬得之，及嫠，家苦贫。公与弟不获安居，常索米丐衣于邻郡邑，母昼夜念之，病益甚。公随计宣州，母因忧愤发狂，以苇刀自刭；人救之得免。后徧访医药，或发或瘳，常恃二壮婢厚给衣食，俾扶衞之，一旦稍怠，毙于坎井。时裴晋公为三省，本厅对客，京兆府申堂状至，四坐惊愕。薛给事存诚曰：「某所居与白邻，闻其母久苦心疾，叫呼往往达于邻里。」坐客意稍释。他日，晋公独见夕拜谓曰：「前时众中之言，可谓存朝庭大体矣。」夕拜正色曰：「言其实也，非大体也。」由是晋公信其事。后除河南尹、刑部侍郎，皆晋公所拟。凡曰坠井，必恚恨也，陨获也；凡曰看花，必怡畅也，闲适也。安有怡畅闲适之际，遽致颠沛废坠之事？乐天长于情，无一春无咏花之什，因欲黻藻其罪。又验《新井》篇，是尉盩屋时作，隔官三政，不同时矣。彦休所记，大略如此，闻之东都圣善寺老僧，僧故佛光和尚弟子也。今考集中亦无所谓《新井》诗者，意其删去。然则公母死以心疾，固人伦之大不幸，而传致诗篇，以成谗谤，则𪫺壬媢嫉者为之也。故删述彦休之语以告来者。陈振孙《白文公年谱》。

13. []{#唐轶二十-白居易-13}
白乐天烧丹于庐山草堂，作飞云履，玄绫为质，四面以素绡作云朵，染以四选香，振履则如烟雾。乐天着示山中道友曰：「吾足下生云，计不久上升朱府矣。」《樵人直说》（《云仙杂记》一）。

14. []{#唐轶二十-白居易-14}
乐天作庐山草堂，盖亦烧丹也，欲成而炉鼎败。来日，忠州刺史除书到，迺知世间、出世间事不两立也。《东坡志林》一。

15. []{#唐轶二十-白居易-15}
秭归县繁知一，闻白乐天将过巫山，先于神女祠粉壁，大署之曰：「苏州刺史今才子，行到巫山必有诗。为报高唐神女道，速排云雨候清词。」白公覩题处怅然，邀知一至，曰：「历阳刘郎中禹锡，三年理白帝，欲作一诗于此，怯而不为。罢郡经过，悉去千余首诗，但留四章而已；此四章者，乃古今之绝唱也。而人造次不合为之。」沈佺期诗曰：「巫山高不极，合沓状奇新。暗谷疑风雨，幽崖若鬼神。月明三峡曙，潮满九江春。为问阳台客，应知入梦人。」王无竞诗曰：「神女向高唐，巫山下夕阳。徘徊作行雨，婉娈逐荆王。电影江前落，雷声峡外长。霁云无处所，台馆晓苍苍。」李端诗曰：「巫山十二重，皆在碧虚中。回合云藏日，霏微雨带风。猿声寒渡水，树色暮连空。愁向高唐去，千秋见楚宫。」皇甫冉诗曰：「巫峡见巴东，迢迢出半空。云藏神女馆，雨到楚王宫。朝暮泉声落，寒暄树色同。清猿不可听，偏在九秋中。」白公但吟四篇，与繁生同济，竟而不为。《云溪友议》上。又《广记》一九八引。《唐诗纪事》五一。

16. []{#唐轶二十-白居易-16}
致仕尚书白舍人，初到钱塘，令访牡丹花。独开元寺僧惠澄，近于京师得此花，始栽植于庭，栏圈甚密，他处未之有也。时春景方深，惠澄设油幕以覆其上，牡丹自此东越分而种之也。会徐凝自富春来，未识白公，先题诗曰：「此花南地知难种，慙媿僧闲用意栽。海燕解怜频睥睨，胡蜂未识更徘徊。虚生芍药徒劳妬，羞杀玫瑰不敢开。唯有数苞红幞在，含芳只待舍人来。」白寻到寺看花，乃命徐生同醉而归。时张祜榜舟而至，甚若疏诞。然张、徐二生，未之习隐，各希首荐焉。中舍曰：「二君论文，若廉、白之鬬鼠穴，胜负在于一战也。」遂试《长剑倚天外赋》、《余霞散成绮诗》。试讫解送，以凝为元，祜其次耳。张曰：「祜诗有『地势遥尊岳，河流侧让关』。多士以陈后主『日月光天德，山河壮帝居』比，徒有前名矣。又祜《题金山寺诗》曰：此寺大江之中。 『树影中流见，钟声两岸闻。』虽綦毋潜云：『塔影挂青汉，钟声和白云。』此句未为佳也。」祜《观猎》四句及《宫词》，白公曰：「张三作猎诗，以较王右丞，予则未敢优劣也。」王维诗曰：「风劲角弓鸣，将军猎渭城。草枯鹰眼疾，雪尽马蹄轻。忽过新丰戍，还归细柳营。回看失雁处，千里暮云平。」张祜诗曰：「晓出禁城东，分围浅草中。红旗开向日，白马骤临风。背手抽金镞，翻身控角弓。万人齐指处，一雁落寒空。」白公又以《宫词》四句之中皆数对，何足奇乎？然无徐生云：「今古长如白练飞，一条解破青山色。」徐凝赋曰：「谯周室里，定游夏于丘虔；马守帷中，分《易》《礼》于卢郑。如我明公荐，岂唯偏党乎？」张祜曰：「虞《韶》九奏，非瑞马之至音；荆玉三投，伫良工之必鉴。且鸿钟运击，瓦缶雷鸣；荣辱𫄙绳，复何定分？」祜遂行歌而迈，凝亦鼓枻而归。二生终身偃仰，不随乡试者乎。先是李补阙林宗、杜殿中牧，与白公辇下较文，具言元、白诗体舛杂，而为清苦者见嗤，因兹有恨也。白为河南尹，李为河南令。道上相遇，尹乃乘马，令则肩舆，似乖趋事之礼。尝谓乐天为嗫嚅公，闻者皆笑，乐天之名稍减矣。白尹曰：「李直水，林宗字也。吾之猘子也，其锋不可当。」后杜舍人之守秋浦，与张生为诗酒之交，酷吟祜宫词，亦知钱塘之岁，白有是非之论，怀不平之色，为诗二首以高之，则曰：「谁人得似张公子，千首诗轻万户侯。」又云：「如何故国三千里，虚唱歌词满六宫。」张君诗曰：「故国三千里，深宫二十年。一声河满子，双泪落君前。」此歌宫娥讽念思乡，而起长门之思也。祜复游甘露寺，观前卢肇先辈题处曰：「不谓三吴，经此诗人也。」祜曰：「日月光先到，山川势尽来。」卢曰：「地从京口断，山到海门回。」因而仰伏，愿交于此士矣。《云溪友议》中。又《广记》一九九引。《唐语林》三。《诗话总龟》前集二○。《实宾录》七。《唐诗纪事》五二。

17. []{#唐轶二十-白居易-17}
诗人张祜，未尝识白公。白公刺苏州，祜始来谒。才见白，白曰：「久钦籍，尝记得君款头诗。」祜愕然曰：「舍人何所谓？」白曰：「『鸳鸯钿带抛何处，孔雀罗衫付阿谁？』非款头何邪？」张顿首微笑，仰而答曰：「祜亦尝记得舍人目连变。」白曰：「何也？」祜曰：「『上穷碧落下黄泉，两处茫茫皆不见。』非目连变何邪？」遂与欢宴竟日。《本事诗·嘲戏》。《唐摭言》一三。又《广记》二五一引。

18. []{#唐轶二十-白居易-18}
白居易长庆二年以中书舍人为杭州刺史，替严员外休复。休复有时名，居易喜为之代。时吴兴守钱徽、吴郡守李穰皆文学士，悉生平旧友，日以诗酒寄兴。官妓高玲珑、谢好好巧于应对，善歌舞。后元稹镇会稽，参其酬唱，每以筒竹盛诗来往。居易在杭，始筑隄捍钱塘潮，钟聚其水，溉田千顷。复浚李泌六井，民赖其汲。在苏作诗，有「使君全未厌钱塘」之句。及罢，俸钱多留守库，继守者公用不足，则假而复填，如是五十余年。及黄巢至郡，文籍多焚烧，其俸遂亡。《唐语林》二。

19. []{#唐轶二十-白居易-19}
商玲珑，余杭之歌者。白公守郡日与歌曰：「罢胡琴，掩瑶瑟，玲珑再拜当歌出。莫为使君不解歌，听唱黄鸡与白日。黄鸡催晓丑前鸣，白日催人酉后没。腰间红绶系未稳，照里朱颜看已失。玲珑玲珑奈老何，使君歌了汝更歌。」元微之在越州闻之，厚币来邀，乐天即时遣去，到越州住月余，使尽歌所唱之曲，即赏之。后遣之归，作诗送行兼寄乐天曰：「休遣玲珑唱我词，我词都是寄君诗。却向江边整回棹，月落潮平是去时。」《脞说》（《诗话总龟》前集四二）。又《苕溪渔隐丛话》后集一三引。

20. []{#唐轶二十-白居易-20}
杭州灵隐山多桂，寺僧云：「此月中种也。」至今中秋望夜，往往子坠，寺僧亦尝拾得。而岩顶崖根后产奇花，气香而色紫，芳丽可爱，而人无知其名者。招贤寺僧取而植之。郡守白公尤爱赏，因名曰紫阳花。《南部新书》庚。

21. []{#唐轶二十-白居易-21}
白乐天任杭州刺史，携妓还洛，后却遣回钱唐。故刘禹锡有诗答曰：「其那钱唐苏小小，忆君泪染石榴裙。」《南部新书》戊。

22. []{#唐轶二十-白居易-22}
白乐天为郡时，尝携容、满、蝉、态等十妓，夜游西武邱寺。尝赋纪游诗，其末云：「领郡时将久，游山数几何？一年十二度，非少亦非多。」可见当时郡政多暇而吏议甚宽。使在今日，必以罪去矣。《中吴纪闻》一。《吴郡志》五○。

23. []{#唐轶二十-白居易-23}
白乐天为守时，恩信及民，皆敬而爱之。尝植桧数本于郡圃，后人目之为白公桧，以况甘棠焉。《中吴纪闻》三。

24. []{#唐轶二十-白居易-24}
苏州白乐天手植桧，在州宅后池口光亭前，余政和初尝见之，已槁瘁，高不满二丈，意非四百年物，真伪未知也。后为朱冲取献，闻槁死于道中，乃以他桧易之，禁中多不知。《避暑录话》上。

25. []{#唐轶二十-白居易-25}
元白酬和千篇。元守浙东，白牧苏台，置驿递诗筒。及云：「有月常同赏，无杯不共持。」其句暗合。《记闻谭》（张本《说郛》七三）。《西墅记谭》（陶本《说郛》二六）。《唐诗纪事》三七。

26. []{#唐轶二十-白居易-26}
沃州山禅院，在剡县南三十里，颇为胜境，本白道猷居之。大和二年，有头陀白寂然重修，白居易为其记。白君自云：「白道猷肇开兹山，白寂然嗣兴兹山，白乐天垂文兹山，沃州与白氏有缘乎？」《南部新书》庚。

27. []{#唐轶二十-白居易-27}
裴令公居守东洛，夜宴半酣，公索联句，元、白有得色。时公为破题，次至杨侍郎汝士，或曰非也。曰：「昔日兰亭无艳质，此时金谷有高人。」白知不能加，遽裂之曰：「笙歌鼎沸，勿作此冷淡生活！」元顾曰：「白乐天所谓能全其名者也。」《唐摭言》一三。《古今诗话》（《诗话总龟》前集二二）。《唐诗纪事》四六。

28. []{#唐轶二十-白居易-28}
见杨汝士[1](#唐轶二十二-杨汝士-1)。

29. []{#唐轶二十-白居易-29}
乐天为王涯所诬，谪江州司马。甘露之祸，乐天在洛，适游香山寺，有诗云：「当君白首同归日，是我青山独往时。」不知者以乐天为幸之，乐天岂幸人之祸者？盖悲之也。《百斛明珠》（《诗话总龟》前集七）。《仇池笔记》上。《容斋随笔》一。《苕溪渔隐丛话》前集二一。

30. []{#唐轶二十-白居易-30}
开成中，户部杨侍郎汝士检校尚书镇东川，白乐天即尚书妹壻。时乐天以太子少傅分洛，戏代内子贺兄嫂曰：「刘纲与妇共升仙，弄玉随夫亦上天，何似沙哥沙哥，汝士小字。领崔嫂，碧汕幢引向东川！」又曰：「金花银椀饶兄用，罨画罗裙尽嫂裁。觅得黔娄为妹壻，可能空寄蜀茶来！」《唐摭言》一五。《古今诗话》（《诗话总龟》前集二七）。《唐诗纪事》四六。

31. []{#唐轶二十-白居易-31}
白尚书姬人樊素，善歌；妓人小蛮，善舞。尝为诗曰：「樱桃樊素口，杨柳小蛮腰。」年既高迈，而小蛮方丰艳。因为杨柳之词以托意，曰：「一树春风万万枝，嫩于金色软于丝。永丰坊里东南角，尽日无人属阿谁？」及宣宗朝，国乐唱是词，上问谁词，永丰在何处？左右具以对之。遂因东使，命取永丰柳两枝，植于禁中。白感上知其名，且好尚风雅，又为诗一章，其末句云：「定知此后天文里，柳宿光中添两星。」《本事诗·事感》。《广记》一九八误引作《云溪友议》。《近事会元》四。

32. []{#唐轶二十-白居易-32}
见裴度[29](#唐轶十九-裴度-29)。

33. []{#唐轶二十-白居易-33}
白乐天晚极喜李义山诗文，尝谓「我死得为尔子足矣」。义山生子，遂以白老字之，既长，略无文性。温庭筠尝戏之曰：「以尔为乐天后身，不亦忝乎？」然义山有「衮师我娇儿，美秀乃无匹」之句，其誉之亦不减退之。《蔡宽夫诗话》（《苕溪渔隐丛话》前集一八）。

34. []{#唐轶二十-白居易-34}
唐会昌元年，李师稷中丞为浙东观察使，有商客遭风飘荡，不知所止。月余，至一大山，瑞云奇花，白鹤异树，尽非人间所覩。山侧有人迎问曰：「安得至此？」具言之。令维舟上岸，云：「须谒天师。」遂引至一处，若大寺观。通一道士入，道士须眉悉白，侍衞数十，坐大殿上。与语曰：「汝中国人，兹地有缘方得一到，此蓬莱山也。既至，莫要看否？」遣左右引于宫内游观，玉台翠树，光彩夺目，院宇数十，皆有名号。至一院，扃鏁甚严，因窥之，众花满庭，堂有裀褥，焚香阶下。客问之，答曰：「此是白乐天院。乐天在中国未来耳。」乃潜记之。遂别之归，旬日至越，具白廉使，李公尽录以报白公。先是，白公平生唯修上坐业。及览李公所报，乃自为诗二首，以记其事，及答李浙东云：「近有人从海上回，海山深处见楼台。中有仙龛开一室，皆言此待乐天来。」又曰：「吾学空门不学仙，恐君此语是虚传。海山不是吾归处，归即应归兜率天。」然白公脱屣烟埃，投弃轩冕，与夫昧昧者固不同也。安知非谪仙哉！《逸史》（《广记》四八）。又张本《说郛》二四引。《古今诗话》（《诗话总龟》前集四七）。

35. []{#唐轶二十-白居易-35}
唐白文公自勒文集，成五十卷，后集二十卷，皆写本，寄藏庐山东林寺，又藏龙门香山寺。高骈镇淮南，寄语江西廉使，取东林集而有之。香山集经乱亦不复存。其后履道宅为普明僧院。后唐明宗子秦王从荣又写本寘院之经藏，今本是也。后人亦补东林所藏，皆篇目次第非真，与今吴、蜀摹版无异。《春明退朝录》下。参见《渑水燕谈录》六。

36. []{#唐轶二十-白居易-36}
圣善寺银佛，天宝乱，为贼截将一耳。后少傅白公奉佛，用银三铤添补，然不及旧者。会昌拆寺，命中贵人毁像，收银送内库，中人以白公所添铸，比旧耳少银数十两，遂诣白公索余银，恐涉隐没故也。《尚书故实》。《唐语林》七。　案：《刘宾客嘉话录》亦有此文，唐兰考为误入。

37. []{#唐轶二十-白居易-37}
白乐天为翰林学士，奉诏写真集贤院，后为九老会，又写真香山寺，故赋诗云：「昔作少学士，图形入集贤；今为老居士，写貌寄香山。」《古今事文类聚》前集四一。

38. []{#唐轶二十-白居易-38}
乐天所至处必筑居。在渭上有蔡渡之居，在江州有草堂之居，在长安有新昌之居，在洛中有履道之居，皆有诗以纪胜。故其自谓云：「余自幼迨老，若白屋，若朱门，凡所止，虽一日二日，辄覆篑土为台，聚拳石为山，环斗水为池。」所谓君子之居，一日必葺者耶！《韵语阳秋》一三。

39. []{#唐轶二十-白居易-39}
白尚书为少傅，分务洛师，情兴高逸，每有云泉胜境，靡不追游。常以诗酒为娱，因著《醉吟先生传》以叙。卢尚书简辞有别墅，近枕伊水，亭榭清峻。方冬，与群从子姪同游，倚栏眺翫嵩洛。俄而霰雪微下，情兴益高，因话廉察金陵，常记江南烟水，每见居人以叶舟浮泛，就食菰米鲈鱼，近来思之，如在心目。良久，忽见二人衣蓑笠，循岸而来，牵引水乡蓬艇。船头覆青幕，中有白衣人，与衲僧偶坐；船后有小灶，安桐甑而炊，丱角仆烹鱼煮茗，溯流过于槛前。闻舟中吟啸方甚。卢抚掌惊叹，莫知谁氏。使人从而问之，乃曰白傅与僧佛光，同自建春门往香山精舍。其后每遇亲友，无不话之，以为高逸之情，莫能及矣。《剧谈录》下。《唐语林》四。

40. []{#唐轶二十-白居易-40}
白氏履道里宅，有池水可泛舟。乐天每命宾客，绕舡以百十油囊，悬酒炙沉水中，随舡而行。一物尽，则左右又进之，藏盘筵于水底也。《穷幽记》（《云仙杂记》七）。

41. []{#唐轶二十-白居易-41}
白居易字乐天，太原人，以文章德范称于宪、穆、文、武之间。自云嗜酒、耽琴、淫诗。凡酒徒、琴侣、诗客，多与之游。每良辰美景，或花朝月夕，好事者相过，必为之先拂酒罍，次开诗箧。酒既酣，乃自援琴，操宫声，弄《秋思》一遍。若兴发，命家僮调法部丝竹，合奏《霓裳羽衣》一曲，放情自娱，酩酊而后已。有时肩舁适野，舁中置一琴、一枕，陶、谢诗数卷，竿左右悬双酒壶，寻水望山，率情便去，抱琴引酌，兴尽而返。其旷达如此。《琴史》四。

42. []{#唐轶二十-白居易-42}
白傅用胡松节支琴。《金徽变化篇》（《云仙杂记》四）。

43. []{#唐轶二十-白居易-43}
居易薨于洛中，临终，谓所亲曰：「昔自蓬莱，与帝谓武宗也。有阎浮之因，帝于阎浮为麟德之别。」言毕而逝。人莫晓也。较其日月，当捐馆之时，乃上宴麟德殿也。《唐年补录》（《广记》三一一）。

44. []{#唐轶二十-白居易-44}
见唐宣宗[106](#唐轶三-唐宣宗-106)。

45. []{#唐轶二十-白居易-45}
白傅葬龙门山，河南尹卢贞刻《醉吟先生传》，立于墓侧，至今犹存。洛阳士庶及四方游人过其墓者，必奠以巵酒，故冢前方丈之土常成泥泞。《贾氏谈录》。《南部新书》庚。《唐语林》四。

46. []{#唐轶二十-白居易-46}
白傅，大中末曾有谏官献疏请赐谥。上曰：「何不取《醉吟先生墓表》耶？」卒不赐谥。弟敏中在相位，奏立神道碑，其文即李义山之词也。《贾氏谈录》。又张本《说郛》九、陶本《说郛》三七引，陶本引文有误。《南部新书》己。《唐语林》三。

47. []{#唐轶二十-白居易-47}
白居易作《六帖》，以陶家瓶数千，各题门目，作七层架列斋中，命诸生采集事类投瓶中，倒取抄录成书，故所记时代无次。《谈苑》（《类说》五三）。又陶本《说郛》一六引。

48. []{#唐轶二十-白居易-48}
《牛羊日历》以白居易《六帖》为「不语先生」。《谈助》（《绀珠集》一一）。《海录碎事》一八。《牛羊日历》见《续谈助》三。

49. []{#唐轶二十-白居易-49}
白傅每一诗輙洗其笔。《文览》（《云仙杂记》三）。

50. []{#唐轶二十-白居易-50}
白乐天每作诗，令一老妪解之，问曰：「解否？」妪曰解，则录之；不解，则易之。故唐末之诗近于鄙俚。《冷斋夜话》一。《墨客挥麈》三。《孔氏谈苑》五。　案：前人多辩是说之谬。如《诗人玉屑》卷八等。

51. []{#唐轶二十-白居易-51}
张文潜云：世以乐天诗为得于容易，而耒尝于洛中一士人家见白公诗草数纸，点窜涂抹，及其成篇，殆与初作不侔。《诗人玉屑》卷八。

52. []{#唐轶二十-白居易-52}
雄州安抚都监称宣事云：「虏中好乐天诗，闻虏有诗云：『乐天诗集是吾师。』」《古今诗话》（《诗话总龟》前集一七）。

53. []{#唐轶二十-白居易-53}
荆州街子葛清，勇不肤挠，自颈以下，遍刺白居易舍人诗。成式尝与荆客陈至呼观之，令其自解，背上亦能暗记。反手指其劄处，至「不是此花偏爱菊」，则有一人持杯临菊丛。又「黄夹缬林寒有叶」，则指一树，树上挂缬，缬窠锁胜绝细。凡刻三十余首，体无完肤，陈至呼为白舍人行诗图也。《酉阳杂俎》前集八。又《广记》二六四引。

54. []{#唐轶二十-白居易-54}
见王维[15](#唐轶十三-王维-15)。

55. []{#唐轶二十-白居易-55}
长安冰雪，至夏月则价等金璧。白少傅诗名动于闾阎，每需冰雪，论筐取之，不复偿价，日日如是。《止戈集》（《云仙杂记》六）。

56. []{#唐轶二十-白居易-56}
开成中物价至微。村落买鱼肉者，俗人买以胡绢半尺，士大夫买以乐天诗一首，兼与之。《丰年编》（《云仙杂记》四）。

57. []{#唐轶二十-白居易-57}
有举子乱为诗章，每通名刺云：「乡贡进士黄居难，字乐地。」欲比白居易字乐天也。又有张碧者，业歌诗，云：「与李白为对。」《后史补》（《类说》二六）。

58. []{#唐轶二十-白居易-58}
四明人胡抱章，作拟白氏讽谏五十首，亦行于东南，然其辞甚平。后孟蜀末，杨士达亦撰五十篇颇讽时事。《南部新书》癸。

59. []{#唐轶二十-白居易-59}
见李白[31](#唐轶十四-李白-31)。

60. []{#唐轶二十-白居易-60}
观其书《丰年》、《洛下》两帖与夫杂诗，笔势翩翩。大抵唐人作字，无有不工者。如居易以文章名世，至于字画，不失书家法度。作行书，妙处与时名流相后先。盖胸中渊著，流出笔下，便过人数等。观之者亦想见其风概云。今御府所藏行书五。《宣和书谱》九。

61. []{#唐轶二十-白居易-61}
白乐天自称「醉尹」。《酒谱》（《类说》五九）。

62. []{#唐轶二十-白居易-62}
白太傅与元相国友善，以诗道著名，时号元、白。其集内有诗挽元相云：「相看掩泪俱无语，别后伤心事岂知。想得咸阳原上树，已抽三丈白杨枝。」洎自撰墓志，云与彭城刘梦得为诗友。殊不言元公。时人疑其隙终也。《北梦琐言》六。又《广记》二三五引。《唐语林》六。　案：「与彭城」句非《墓志》语，乃《醉吟先生传》中语。

63. []{#唐轶二十-白居易-63}
见元稹[23](#唐轶二十-元稹-23)。

64. []{#唐轶二十-白居易-64}
见李德裕[45](#唐轶二十三-李德裕-45)。

65. []{#唐轶二十-白居易-65}
见刘禹锡[12](#唐轶二十-刘禹锡-12)。

66. []{#唐轶二十-白居易-66}
乐天方入关，刘禹锡正病酒。禹锡乃餽菊苗齑、芦菔鲊，换取乐天六班茶二囊以醒酒。《蛮瓯志》（《云仙杂记》二）。《澄怀录》（陶本《说郛》二三）。

67. []{#唐轶二十-白居易-67}
乐天语人曰：「吾已脱去利名枷锁，开清高门户，但莲龛子母丹，不知何时可成。」《自庆传》（《云仙杂记》一）。

68. []{#唐轶二十-白居易-68}
贞元末，妓阿软产一女，求小名于乐天。乐天曰：「此儿甚白皙，可名之曰皎皎。」有文士过之，见呼皎皎为什，其久始寤乐天之戏。盖其种姓不明，取古诗云「皎皎河汉女」也。《善谑集》（《天中记》二○）。

69. []{#唐轶二十-白居易-69}
白乐天、元微之皆老而无子，屡见于诗章。乐天五十八岁始得阿崔，微之五十一岁始得道保。同时得嗣，相与酬唱喜甚。乐天诗云：「腻剃新胎发，香绷小绣襦。玉牙开手爪，苏颗点肌肤。」微之云：「且有承家望，谁论得力时。」又云：「嘉名称道保，乞姓号崔儿。」后崔儿三岁而亡。白赋诗曰：「怀抱又空天默默，依前仍作邓攸身。」伤哉！微之五十三而亡。按墓志，有子道护，年三岁而卒。以岁月考之，即道保也。《韵语阳秋》一○。

70. []{#唐轶二十-白居易-70}
乐天女金銮十岁，忽书《北山移文》示家人。乐天方买终南紫石，欲开文士传，遂辍，以勒之。《丰宁传》（《云仙杂记》三）。　案：金銮三岁已卒，《云仙杂记》所引有误。清章大来《偁阳杂录》及俞樾《茶香室丛钞》四均有辨正。

## 刘禹锡

1. []{#唐轶二十-刘禹锡-1}
顺宗时，刘禹锡干预大权，门吏接书尺日数千，禹锡一一报谢。绿珠盆中日用面一斗为糊，以供缄封。《宣武盛事》（《云仙杂记》五）。

2. []{#唐轶二十-刘禹锡-2}
宾客刘公之为屯田员外郎时，事势稍异，旦夕有腾趠之势。知一僧有术数极精，寓直日邀之至省，方欲问命，报韦秀才在门外。公不得已，且令僧坐帘下。韦秀才献卷已，略省之，而意色殊倦。韦觉之乃去。与僧语，不对。吁嗟良久，乃曰：「某欲言，员外必不惬，如何？」公曰：「但言之。」僧曰：「员外后迁乃本行正郎也，然须待适来韦秀才知印处置。」公大怒，揖出之，不旬日贬官。韦秀才乃处厚相也，后三十余年在中书，刘转屯田郎中。《幽闲鼓吹》。又《广记》二二四引。《唐语林》六。

3. []{#唐轶二十-刘禹锡-3}
见段文昌[2](#唐轶二十一-段文昌-2)。

4. []{#唐轶二十-刘禹锡-4}
刘尚书自屯田员外左迁朗州司马，凡十年始征还。方春，作赠看花诸君子诗曰：「紫陌红尘拂面来，无人不道看花回。玄都观里桃千树，尽是刘郎去后栽。」其诗一出，传于都下。有素嫉其名者，白于执政，又诬其有怨愤。他日见时宰，与坐，慰问甚厚，既辞，即曰：「近者新诗，未免为累，奈何？」不数日，出为连州刺史。其自叙云：「贞元二十一年春，余为屯田员外，时此观未有花。是岁出牧连州，至荆南，又贬朗州司马。居十年，诏至京师，人人皆言有道士手植仙桃满观，盛如红霞，遂有前篇，以记一时之事。旋又出牧，于今十四年，始为主客郎中，重游玄都，荡然无复一树，唯兔葵、燕麦动摇于春风耳。因再题二十八字，以俟后再游。时太和二年三月也。」诗曰：「百亩庭中半是苔，桃花浄尽菜花开。种桃道士归何处，前度刘郎今独来。」《本事诗·事感》。又《广记》四九八引。《古今诗话》（《诗话总龟》前集三一）。《续世说》六。

5. []{#唐轶二十-刘禹锡-5}
予与宝丈及王承升同在朗州日，共欢宴。后三人相代为夔州，亦异矣。《刘宾客嘉话录》。

6. []{#唐轶二十-刘禹锡-6}
见裴度[9](#唐轶十九-裴度-9)。

7. []{#唐轶二十-刘禹锡-7}
刘禹锡守连州，替高霞寓，霞寓后入为羽林将军。自京附书，曰：「以承眷，辄请自代矣。」公曰：「奉感。然有一话：曾有老妪，山行见大虫，羸然跬步而不进，若伤其足者。妪因即之，而虎举前足以示妪，妪看之，乃有芒刺在掌下，因为拔之。俄而奋迅阚吼，别妪而去，似媿其恩者。及归，翌日，自外掷麋鹿狐兔至于庭者，日无阙焉。妪登垣视之，乃前伤虎也，因为亲族具云其事，而心异之。一旦，忽掷一死人入，血肉狼藉，乃被村人凶者呵捕，云『杀人』。妪具说其由，始得释缚。乃登垣，伺其虎至而语之，曰：『感则感矣，叩头大王，已后更莫抛人来也！』」《刘宾客嘉话录》。又《广记》二五一引。《唐语林》六。《侯鲭录》六。

8. []{#唐轶二十-刘禹锡-8}
见白居易[15](#唐轶二十-白居易-15)。

9. []{#唐轶二十-刘禹锡-9}
襄阳牛相公赴举之秋，每为同袍见忽。及至升超，诸公悉不如也。尝投贽于刘补阙禹锡，对客展卷，飞笔涂窜其文，且曰：「必先辈未期至矣！」然拜谢砻砺，终为怏怏乎。历廿余岁，刘转汝州，陇西公镇汉南，枉道驻旌旄。信宿，酒酣，直笔以诗喻之。刘公承诗意，方悟往年改张牛公文卷，因诫子弟咸元、承雍等曰：「吾立成人之志，岂料为非。况汉上尚书，高识达量，罕有其比。昔主父偃，家为孙弘所夷；嵇叔夜，身死钟会之口。是以魏武诫其子云：『吾大忿怒、小过失，慎勿学焉。』汝辈修进守忠为上也。」《席上赠汝州刘中丞》，襄州节度牛僧孺诗曰：「粉署为郎四十春，今来名辈更无人。休论世上升沉事，且鬬罇前见在身。珠玉会应成咳唾，山川犹觉露精神。莫嫌恃酒轻言语，曾把文章谒后尘。」《奉和牛尚书》，汝州刺史刘禹锡：「昔年曾忝汉朝臣，晚岁空余老病身。初见相如成赋日，后为丞相扫门人。追思往事咨嗟久，幸喜清光语笑频。犹有当时旧冠剑，待公三日拂埃尘。」牛公吟和诗，前意稍解，曰：「三日之事，何敢当焉！」宰相三朝后主印，所以升降百司也。于是移宴竟夕，方整前驱也。中山公谓诸宾友曰：「予昔与权丞相德舆廋词，同舍郎莫之会也；「廋词」，隐语，时人罕之。与韩退之愈优劣人物，而浙袁给事同肩；，与李表臣程突梯而侮李兵部绅；与柳子厚宗元评修国史，而薄侍郎衮；与吕光化论制诰，而鄙席舍人夔。余二十八年在外，五为刺史，言遵道路知苏杭五郡。而不复亲台省，以此将知清途隔绝，其自取乎！或有淡薄相于、缄翰莽卤者，每吟张博士籍诗云：『新酒欲开期好客，朝衣暂脱见闲身。』对花木则吟王右丞诗云：『兴阑啼鸟换，坐久落花多。』则幽居之趣少安乎？余友稀旧人，名为异代；近日为文，都不惬。洛中白二十居易苦好余《秋水咏》曰：『东屯沧海阔，南壤洞庭宽。』又《石头城上作》云：『山连故国周遭在，潮打空城寂寞回。』余自知不及苏州韦十九郎中应物诗曰：『春潮带雨晚来急，野渡无人舟自横。』尝过洞庭，虽为一篇，静思杜员外甫落句云：『年去年来洞庭上，白苹愁杀白头人。』鄙夫之言，有愧于杜公也。杨危卿校书过华山诗曰：『河势昆仑远，山形菡萏秋。』此句实为佳对。又皇甫博士湜《鹤处鸡群赋》云：『若李君之在胡，但见异类；如屈原之相楚，唯我独醒。』然二君矜衒，俱为朝野之绝伦。余亦昔时直气，难以为制，因作一口号，赠歌人米嘉荣曰：『唱得梁州意外声，旧人唯有米嘉荣。近来年少轻前辈，好染髭须事后生。』夫人游尊贵之门，常须慎酒。昔赴吴台，扬州大司马杜公鸿渐为余开宴。沉醉归驿亭，似醒见二女子在旁，惊非我有也，乃曰：『郎中席上与司空诗，特令二乐伎侍寝。』且醉中之作，都不记忆。明旦，修状启陈谢，杜公亦优容之，何施面目也！余郎署州牧，轻忤三司，岂不难也。诗曰：『高髻云鬟宫样妆，春风一曲杜韦娘。司空见惯寻常事，断尽苏州刺史肠。』」中山刘公后以太子校书尚书令呼到为州牧也。曰：「顷在夔州，少逢宾客。纵有停舟相访，不可久留。而独吟曰：『巴人泪逐猿声落，蜀客舟从鸟道来。』忽得京洛故人书题，对之零涕，又曰：『浮生谁至百年，倏尔衰暮，富贵穷愁，实其常分，胡为嗟惋焉！』」《云溪友议》中。又《广记》二七三、四九七引。《唐诗纪事》三九。　案：杜鸿渐席上赋诗事，它书有作韦应物者。参见韦应物[4](#唐轶十六-韦应物-4)。岑仲勉《唐史余沈》三有考辨。

10. []{#唐轶二十-刘禹锡-10}
刘尚书禹锡罢和州，为主客郎中，集贤学士。李司空罢镇在京，慕刘名，尝邀至第中，厚设饮馔。酒酣，命妙妓歌以送之。刘于席上赋诗，曰：「鬌梳头宫样妆，春风一曲杜韦娘。司空见惯浑闲事，断尽江南刺史肠。」李因以妓赠之。《本事诗·情感》。

11. []{#唐轶二十-刘禹锡-11}
刘禹锡作《金陵》诗云：「千寻铁锁沉江底，一片降旗出石头。」当时号为绝唱。又六朝中《石头城》诗云：「山围故国周遭在，潮打空城寂寞回。」白乐天读之曰：「我知后人不复措笔矣。」其自矜云：「余虽不及，然亦不孤乐天之赏耳。」《珊瑚钩诗话》一。

12. []{#唐轶二十-刘禹锡-12}
长庆中，元微之、刘梦得、韦楚客同会白乐天之居，论南朝兴废之事。乐天曰：「古者言之不足，故嗟叹之；嗟叹之不足，故咏歌之。今群公毕集，不可徒然，请各赋《金陵怀古》一篇，韵则任意择用。」时梦得方在郎署，元公已在翰林，刘骋其俊才，略无逊让，满斟一巨杯，请为首唱，饮讫，不劳思忖，一笔而成。白公览诗，曰：「四人探骊，吾子先获其珠，所余鳞甲何用？」三公于是罢唱，但取刘诗吟味竟日，沈醉而散。刘诗曰：「王濬楼船下益州，金陵王气黯然收。千寻铁鏁沈江底，一片降幡出石头。荒苑至今生茂草，古城依旧枕寒流。而今四海归皇化，两岸萧萧芦荻秋。」《鉴诫录》七。《诗话总龟》前集二四。《唐诗纪事》三九。

13. []{#唐轶二十-刘禹锡-13}
为诗用僻事，须有来处。宋考功诗云：「马上逢寒食，春来不见饧。」常疑此字。因读《毛诗》《郑笺》说箫处，注云：「即今卖饧者所吹。」六经惟此注中有「饧」字。吾缘明日是重阳，欲押一「餻」字，续寻思六经竟未见有「餻」字，不敢为之。尝讶杜员外「巨颡折老拳」，疑「老拳」无据，及览《石勒传》云：「卿既遭孤老拳，孤亦饱卿毒手。」岂虚言哉！后辈业诗，即须有据，不可率尔道也。《刘宾客嘉话录》。又《诗话总龟》前集五引。《唐语林》二。

14. []{#唐轶二十-刘禹锡-14}
为文自鬭异一对不得。予尝为大司徒杜公之故吏，司徒冢嫡之薨于桂林也，柩过渚宫，予时在朗州，使一介具奠酹，以申门吏之礼。为一祭文云：「事吴之心，虽云已矣；报智之志，岂可徒然！」「报智」，人或用之，「事吴」，自思得者。《唐语林》二。　案：此条原出《刘宾客嘉话录》。

15. []{#唐轶二十-刘禹锡-15}
薛伯皋修史，为〔李〕愬传：收蔡州，径入为能。禹锡曰：「我则不然。若作史官，以愬得李祐，释缚委心用之为能。入蔡非能，乃一夫勇耳。」《唐语林》二。　案：此条原出《刘宾客嘉话录》。

16. []{#唐轶二十-刘禹锡-16}
礼部刘尚书禹锡与友人三年同处，其友人云：「未尝见刘公说重话。」《大唐传载》。

17. []{#唐轶二十-刘禹锡-17}
见白居易[66](#唐轶二十-白居易-66)。

18. []{#唐轶二十-刘禹锡-18}
见崔群[6](#唐轶十九-崔群-6)。

## 柳宗元

1. []{#唐轶二十-柳宗元-1}
柳宗元与刘禹锡同年及第，题名于慈恩塔。谈元茂秉笔，时不欲名字者彰，曰：「押缝版子上者率多不达，或即不久物故。」柳起草，暗斟酌之。张复已下，马征、邓文佐名尽著版子矣。题名皆以族望，而辛南容人莫知之。元茂阁笔，曰：「请辛先辈言其族望。」辛君适在他处。柳曰：「东海人。」元茂曰：「争得知？」柳曰：「东海之大，无所不容。」俄而辛至，人问其望，曰：「渤海。」众大笑。慈恩题名，起自张莒，本于寺中闲游而题其同年人，因为故事。《刘宾客嘉话录》（《广记》二六五）。

2. []{#唐轶二十-柳宗元-2}
柳员外宗元自永州司马征至京，意望录用。一日，诣卜者问命。且告以梦曰：「余柳姓也，昨梦柳树仆地，其不吉乎？」卜者曰：「无苦，但忧为远官耳。」征其意，曰：「夫生则柳树，仆则柳木；木者，牧也。君其牧柳州乎？」卒如其言。或传是陈子谅。《因话录》六。又《广记》二七九引。《续前定录》。

3. []{#唐轶二十-柳宗元-3}
见裴度[9](#唐轶十九-裴度-9)。

4. []{#唐轶二十-柳宗元-4}
见南卓[1](#唐轶二十四-南卓-1)。

5. []{#唐轶二十-柳宗元-5}
柳宗元吟《春水如蓝》诗，久之不成，乃取九脚床于池边沙上玩味，终日仅能成篇。《白氏金锁》（《云仙杂记》六）。

6. []{#唐轶二十-柳宗元-6}
柳八駮韩十八《平淮西碑》云：「『左飧右粥』，何如我《平淮西雅》云『仰父俯子』。」禹锡曰：「美宪宗俯下之道尽矣。」柳曰：「韩碑兼有帽子，使我为之，便说用兵讨叛矣。」《唐语林》二。原出《刘宾客嘉话录》。《诗话总龟》前集五。《唐诗纪事》三九。

7. []{#唐轶二十-柳宗元-7}
柳宗元得韩愈所寄诗，先以蔷薇露灌手，薰玉蕤香后发读，曰：「大雅之文，正当如是！」，《好事集》（《云仙杂记》六）。

8. []{#唐轶二十-柳宗元-8}
见柳公权[7](#唐轶二十二-柳公权-7)。

9. []{#唐轶二十-柳宗元-9}
见吕温[1](#唐轶二十-吕温-1)。

10. []{#唐轶二十-柳宗元-10}
君诲尝夜坐，与退之、余三人谈鬼神变化。时风雪寒甚，牕外点点火明，若流萤，须臾千万点，不可数度。顷入室中，或为圆镜，飞度往来，乍离乍合，变为大声去。而三人中虽退之刚直，亦为之动颜，君诲与余，但匍匐掩目前席而已。信乎俗谚曰：「白日无谈人，谈人则害生；昏夜无谈鬼，谈鬼则怪至。」亦知言也。余三人后皆不利。《龙城录》上。《异人录》（《类说》一二）。

## 孟　郊

1. []{#唐轶二十-孟郊-1}
唐孟庭份，郊之父。庭份为昆山尉，生郊，以诗名世。或云份亦能诗。《吴郡志》一二。

2. []{#唐轶二十-孟郊-2}
唐孟郊因其父为昆山尉，常至山中，题诗于上方云：「昨日到上方，片霞封石床。锡杖莓苔青，袈裟松柏香。晴磬无短韵，昼灯含永光。有时乞鹤归，还放逍遥场。」其后张祐尝游，亦有诗云：「宝殿依山险，凌虚势欲吞。画簷齐木末，香砌压云根。远景窗中岫，孤烟竹里村。凭高聊一望，归思隔吴门。」皇祐中，王荆公以舒倅被旨来相水事，到邑已深夜，舣舟寺之前，秉火炬登山，阅寺中之诗，一夕和竟二公之诗，诘旦即回棹。……此四诗为山中之绝唱。《中吴纪闻》二。

3. []{#唐轶二十-孟郊-3}
孟郊，字东野，工古风，诗名播天下，与李观、韩退之为友。贞元十二年及第，佐徐州张建封幕。卒，使下廷评，韩文公作东野志：谥曰贞曜先生。贾岛诗曰：「身殁声名在，多应万古传，寡妻无子息，破宅带林泉。冢近登山道，诗随过海船，故人相吊处，斜日下寒天。」〔韦〕庄云不及第，误也。《唐摭言》一○。《唐诗纪事》三五。

## 李　贺

1. []{#唐轶二十-李贺-1}
李贺，字长吉，唐诸王孙也，父肃，边上从事。贺年七岁，以长短之制，名动京华。时韩文公与皇甫湜览贺所业，奇之，而未知其人。因相谓曰：「若是古人，吾曹不知者；若是今人，岂有不知之理！」会有以肃行止言者，二公因连骑造门，请见其子。既而总角荷衣而出，二公不之信，贺就试一篇，承命欣然，操觚染翰，旁若无人。仍目曰《高轩过》，曰：「华裾织翠青如葱，金镮压辔摇冬珑，马蹄隐耳声隆隆，入门下马气如虹。云是东京才子、文章巨公，二十八宿罗心胸，殿前作赋声磨空，笔补造化天无功，元精炯炯贯当中。庞眉书客感秋蓬，谁知死草生华风，我今垂翅负冥鸿，他日不羞蛇与龙。」二公大惊，以所乘马命连镳而还所居，亲为束发。年未弱冠，丁内艰，他日举进士，或谤贺不避家讳，文公特著《讳辨》一篇，不幸未登壮室而卒。《唐摭言》一○。又《广记》二○二引。《古今诗话》（《诗话总龟》前集二）。《唐才子传》五。

2. []{#唐轶二十-李贺-2}
见韩愈[10](#唐轶二十-韩愈-10)。

3. []{#唐轶二十-李贺-3}
元和中，进士李贺善为歌篇，韩文公深所知重，于绅之间每加延誉，由此声华借甚。时元相国稹年老，以明经擢第，亦攻篇什，常愿交结贺。一日，执贽造门，贺览刺不容，遽令仆者谓曰：「明经擢第，何事来看李贺？」相国无复致情，慙愤而退。其后左拾遗制策登科，日当要路。及为礼部郎中，因议贺父名晋肃，不合应进士举。亦以轻薄时辈所排，遂成𫐘轲。文公惜其才，为著《讳辩》录明之，然竟不成事。《剧谈录》下。又《广记》二六五引。《唐语林》六。　案：元稹谒李贺事，王士禛《古夫于亭杂录》卷二辨明其非。

4. []{#唐轶二十-李贺-4}
有人谒李贺，见其久而不言，睡地者三，俄而成文三篇。《文笔襟喉》（《云仙杂记》三）。

5. []{#唐轶二十-李贺-5}
李商隐作贺小传云：京兆杜牧为李长吉序，状长吉之奇甚尽，世传之。长吉姊嫁王氏者，语长吉之事尤备。长吉细瘦，通眉，长指爪，能苦吟疾书。最先为昌黎韩愈所知，所与游者王参元、杨敬之、权璩、崔植为密。每旦日出与诸公游，未尝得题然后为诗，如他人思量牵合以及程限为意。常从小奚奴，骑距驴，背一古破锦囊，遇有所得，即书投囊中。及暮归，太夫人使婢探囊出之，见所书多，辄曰：「是儿要当呕出心始已耳。」上灯与食，长吉从婢取书，硏墨叠纸，足成之，投他囊中，非大醉及吊丧日，率如此。过亦不复省，王、杨辈时复来探取写去。长吉往往独骑往京洛，所至或时有著，随弃之，故沈子明家所余四卷而已。长吉将死时，忽昼见一绯衣人，驾赤蚪，持一版书，若太古篆，或霹雳石文者，云当召长吉。长吉了不能读，歘下榻叩头，言：「阿长吉学语时，呼太夫人云。老且病，贺不愿去。」绯衣人笑曰：「帝成白玉楼，立召君为记。天上差乐，不苦也。」长吉独泣，边人尽见之。少之，长吉气绝。常所居窗中， 有烟气，闻行车嘒管之声。太夫人急止人哭，待之如炊五斗黍许时，长吉竟死。王氏姊非能造作谓长吉者，实所见如此。呜呼！天苍苍而高也，上果有帝也耶！帝果有苑囿宫室观阁之玩耶！苟信然，则天之高邈，帝之尊严，亦宜有人物文彩愈此世者，何独眷眷于长吉，而使其不寿耶！噫！又岂世所谓才而奇者，不独地上少，即天上亦不多耶！长吉生二十七年，位不过奉礼太常，当时人亦多排摈毁斥之，又岂才而奇者，帝独重之，而人反不重耶！又岂人见会胜帝耶！《唐诗纪事》四三。《唐才子传》五。《李贺小传》见《李义山文集》。

6. []{#唐轶二十-李贺-6}
陇西李贺，字长吉，唐郑王之孙。稚而能文，尤善乐府词句，意新语丽，当时工于词者，莫敢与贺齿，由是名闻天下。以父名晋肃，子故不得举进士。卒于太常官，年二十四。其先夫人郑氏，念其子深，及贺卒，夫人哀不自解。一夕梦贺来，如平生时，白夫人曰：「某幸得为夫人子，而夫人念某且深，故从小奉亲命，能诗书，为文章。所以然者，非止求一位而自饰也，且欲大门族，上报夫人恩。岂期一日死，不得奉晨夕之养，得非天哉？然某虽死，非死也，乃上帝命。」夫人讯其事，贺曰：「上帝神仙之居也，近者迁都于月圃，搆新宫，命曰白瑶。以某荣于词，故召某与文士数辈，共为新宫记。帝又作凝虚殿，使某辈纂乐章。今为神仙中人，甚乐，愿夫人无以为念。」既而告去。夫人寤，甚异其梦，自是哀少解。《宣室志》（《广记》四九）。

7. []{#唐轶二十-李贺-7}
李藩侍郎尝缀李贺歌诗，为之集序未成。知贺有表兄与贺笔砚之旧者，召之见，托以搜访所遗。其人敬谢，且请曰：「某尽记其所为，亦见其多点窜者，请得所葺者视之，当为改正。」李公喜，并付之，弥年绝迹。李公怒，复召诘之。其人曰：「某与贺中外，自小同处，恨其傲忽，常思报之，所得兼旧有者一时投于溷中矣！」李公大怒，叱出之，嗟恨良久。故贺篇什流传者少。《幽闲鼓吹》。又《广记》二四四引。《唐才子传》五。参见《东观余论》下。

8. []{#唐轶二十-李贺-8}
进士李为作《泪赋》，及轻、薄、暗、小四赋。李贺作乐府，多属意花草蜂蝶之间，二子竟不远大。文字之作，可以定相命之优劣矣。《因话录》三。《唐语林》二。

9. []{#唐轶二十-李贺-9}
见李白[31](#唐轶十四-李白-31)。

## 王　建

1. []{#唐轶二十-王建-1}
王建校书为渭南尉，作宫词。……渭南先值内官王枢密，尽宗人之分，然彼我不均，后怀轻谤之色。忽因过饮，语及桓、灵信任中官，多遭党锢之罪，而起兴废之事。枢密深憾其讥，诘曰：「吾弟所有宫词，天下皆诵于口。禁掖深邃，何以知之？」建不能对，元公〔稹〕亲承圣旨，令隐其文，朝廷以为孔光不言温树，何其慎静乎！二君将遭奏劾，为诗以让之，乃脱其祸也。建诗曰：「先朝行坐镇相随，今上春宫见长时。脱下御衣偏得着，进来龙马每交骑。常承密旨还家少，独奏边情出殿迟。不是当家频向说，九重争遣外人知。」《云溪友议》下。又《广记》一九八引。《唐诗纪事》四四。《苕溪渔隐丛话》前集二二。《唐才子传》四。

## 张　籍

1. []{#唐轶二十-张籍-1}
张籍在他镇幕府，郓帅李师古又以书币辟之，籍却而不纳，而作《节妇吟》一章寄之，曰：「君知妾有夫，赠妾双明珠。感君缠绵意，系在红罗襦。妾家高楼连苑起，良人执戟明光里。知君用心如日月，事夫誓拟同生死。还君明珠双泪垂，何不相逢未嫁时？」《容斋三笔》六。《四六话》上。

2. []{#唐轶二十-张籍-2}
见朱庆余[1](#唐轶二十一-朱庆余-1)。

3. []{#唐轶二十-张籍-3}
见项斯[2](#唐轶二十三-项斯-2)。

4. []{#唐轶二十-张籍-4}
元和中，长安有沙门，不记名氏善病人文章，尤能捉语意相合处。张水部颇恚之，冥搜愈切，因得句曰：「长因送人处，忆得别家时。」径往夸扬，乃曰：「此应不合前辈意也！」僧微笑曰：「此有人道了也。」籍曰：「向有何人？」僧乃吟曰：「见他桃李树，思忆后园春。」籍因抚掌大笑。《唐摭言》一三。又《广记》一九八引。《诗话总龟》前集四。

5. []{#唐轶二十-张籍-5}
张籍取杜甫诗一帙，焚取灰烬，副以膏蜜，频饮之，曰：「令吾肝肠从此改易。」《诗源指诀》（《云仙杂记》七）。

## 元　稹

1. []{#唐轶二十-元稹-1}
见李贺[3](#唐轶二十-李贺-3)。

2. []{#唐轶二十-元稹-2}
见白居易[6](#唐轶二十-白居易-6)。

3. []{#唐轶二十-元稹-3}
元和中，元稹为监察御史，与中使争驿厅，为其所辱，始敕节度观察使，台官与中使先到驿者处上厅，因为定制。《国史补》下。

4. []{#唐轶二十-元稹-4}
元相公稹为御史，奉使东川，于褒城题黄明府诗。其序云：「昔年曾于解县饮酒，余尝为觥录事。尝于窦少府厅，有一人后至，频犯语令，连飞十数觥，不胜其困，逃席而去。醒后问人，前虞乡黄丞也。此后绝不复知。元和四年三月，奉使东川，十六日，至褒城望驿，有大池，楼榭甚盛。逡巡有黄明府见迎，瞻其形容，髣髴似识，问其前衔，即往日之逃席黄丞也。说问前事，黄生惘然而悟，因馈酒一樽，舣舟请余同载。余不免其意，与之尽欢。徧问座隅山水，则褒女所奔走城在其左，诸葛所征之路次其右。感今怀古，作赠黄明府诗曰：『昔年曾痛饮，黄令困飞觥。席上当时走，马前今日迎。依稀迷姓字，即渐识平生。故友身皆远，他乡眼暂明。便邀同榻坐，兼共刺船行。酒思临风乱，霜棱拂地平。不看深浅酌，还怆古今情。逦迤七盘路，陂陁数大城。花疑褒女笑，栈想武侯征。一种埋幽石，老闲千载名。』」《本事诗·事感》。又《唐诗纪事》三七引。

5. []{#唐轶二十-元稹-5}
见薛涛[3](#唐轶二十-薛涛-3)、[4](#唐轶二十-薛涛-4)。
6. []{#唐轶二十-元稹-6}
见薛涛[3](#唐轶二十-薛涛-3)、[4](#唐轶二十-薛涛-4)。

7. []{#唐轶二十-元稹-7}
安人元相国，应制科之选，历天禄畿尉，则闻西蜀乐籍有薛涛者，能篇咏，饶词辩，常悄悒于怀抱也。及为监察，求使剑门，以御史推鞫，难得见焉。及就除拾遗，府公严司空绶，知微之之欲，每遣薛氏往焉。临途诀别，不敢挈行。洎登翰林，以诗寄曰：「锦江滑腻蛾眉秀，化出文君及薛涛。言语巧偷鹦鹉舌，文章分得凤凰毛。纷纷词客皆停笔，个个君侯欲梦刀。别后相思隔烟水，菖蒲花发五云高。」元公既在中书，论与裴晋公度子弟譔及第，议出同州。诏云：裴度立蔡上之功，元稹有嚚褰之过也。乃廉问淛东，别涛已逾十载。方拟驰使往蜀取涛，乃有排优周季南、季崇及妻刘采春，自淮甸而来。善弄陆参军，歌声彻云；篇韵虽不及涛，容华莫之比也。元公似忘薛涛，而赠采春诗曰：「新妆巧样画双蛾，幔裹恒州透额罗。正面偷轮光滑笏，缓行轻踏皴文靴。言词雅措风流足，举止低回秀媚多。更有恼人肠断处，选词能唱《望夫歌》。」《望夫歌》者，即罗唝之曲也。金陵有罗唝楼，即陈后主所建。采春所唱一百二十首，皆当代才子所作。其词五、六、七言，皆可和矣。词云：「不喜秦淮水，生憎江上船。载儿夫壻去，经岁又经年。」一。「借问东园柳，枯来得几年？自无枝叶分，莫怨太阳偏。」二。「莫作商人妇，金钗当卜钱。朝朝江口望，错认几人舡！」三。「郍年离别日，只道往桐庐。桐庐人不见，今得广州书。」四。「昨日胜今日，今年老去年。黄河清有日，白发黑无缘。」五。「闷向江头采白苹，尝随女伴祭江神。众中羞不分明语，暗掷金钗卜远人。」六。「昨夜北风寒，牵舡浦里安。潮来打缆断，摇𫇛始知难。」七。采春一唱是曲，闺妇行人莫不涟泣。且以藁砧尚在，不可夺焉。元公求在淛河七年，因醉题东武亭。此亭宋武帝所制，壮丽天下莫比也。诗曰：「役役闲人事，纷纷碎簿书。功夫两衙尽，留滞七年余。病痛梅天发，亲情海岸疏。因循未归得，不是恋鲈鱼。」卢侍御简求戏曰：「丞相虽不恋鲈鱼，乃恋谁耶？」《云溪友议》下。《唐诗纪事》三七。　案：《诗话总龟》前集一六引《古今诗话》云：「卢简求侍御曰：『丞相不恋鲈鱼，为好鉴湖春色。』春色谓刘采春。」

8. []{#唐轶二十-元稹-8}
见武儒衡[1](#唐轶二十一-武儒衡-1)。

9. []{#唐轶二十-元稹-9}
元稹为翰林丞旨，朝退行钟廊时，初日映九英梅，隙光射稹，有气勃勃然。百僚望之曰：「岂肠胃文章映日可见乎？」《常朝录》（《云仙杂记》二）。

10. []{#唐轶二十-元稹-10}
见张祜[4](#唐轶二十一-张祜-4)。

11. []{#唐轶二十-元稹-11}
见白居易[9](#唐轶二十-白居易-9)、[10](#唐轶二十-白居易-10)、[19](#唐轶二十-白居易-19)、[25](#唐轶二十-白居易-25)。
12. []{#唐轶二十-元稹-12}
见白居易[9](#唐轶二十-白居易-9)、[10](#唐轶二十-白居易-10)、[19](#唐轶二十-白居易-19)、[25](#唐轶二十-白居易-25)。
13. []{#唐轶二十-元稹-13}
见白居易[9](#唐轶二十-白居易-9)、[10](#唐轶二十-白居易-10)、[19](#唐轶二十-白居易-19)、[25](#唐轶二十-白居易-25)。
14. []{#唐轶二十-元稹-14}
见白居易[9](#唐轶二十-白居易-9)、[10](#唐轶二十-白居易-10)、[19](#唐轶二十-白居易-19)、[25](#唐轶二十-白居易-25)。

15. []{#唐轶二十-元稹-15}
见杨汝士[1](#唐轶二十二-杨汝士-1)。

16. []{#唐轶二十-元稹-16}
见李绅[1](#唐轶二十三-李绅-1)。

17. []{#唐轶二十-元稹-17}
初娶京兆韦氏，字蕙藂，官未达而苦贫。继室河东裴氏，字柔之。二夫人俱有才思，时彦以为嘉偶。初韦蕙藂逝，不胜其悲，韩侍郎作墓铭。为诗悼之曰：「谢家最小偏怜女，嫁与黔娄百事乖。顾我无衣搜画箧，泥他沽酒拔金钗。野蔬充膳甘长藿，落叶添薪仰古槐。今日赠钱过百万，为君营奠复营斋。」又云：「曾经沧海难为水，除却巫山不是云。」复自会稽拜尚书右丞，到京未逾月，出镇武昌。武昌建节李相、牛相、元相比也。是时，中门外搆缇幕，候天使送节次，忽闻宅内恸哭，侍者曰：「夫人也。」乃传问：「旌钺将至，何长恸焉？」裴氏曰：「岁杪到家乡，先春又赴任。亲情半未相见，所以如此。」立赠柔之诗曰：「穷冬到乡国，正岁别京华。自恨风尘眼，常看远地花。碧幢还照曜，红粉莫咨嗟。嫁得浮云壻，相随即是家。」裴柔之答曰：「侯门初拥节，御苑柳丝新。不是悲殊命，唯愁别是亲。黄莺迁古木，珠履徙清尘。想到千山外，沧江正暮春。」元公与柔之琴瑟相和，亦房帷之美也。余故编录之。《云溪友议》下。《古今诗话》（《诗话总龟》前集一七）。《唐诗纪事》七八。

18. []{#唐轶二十-元稹-18}
见周复[1](#唐轶二十二-周复-1)。

19. []{#唐轶二十-元稹-19}
丞相元稹之镇江夏也，尝秋夕登黄鹤楼，遥望河江之湄，有光若残星焉，乃令亲信某往视之。某遂棹小舟直诣光所，乃钓船中也。询彼渔者，云适获一鲤，光则无之。亲信乃携鲤而来。既登楼，公庖人剖之，腹中得镜二，如古大钱。以面相合，背则隐起双龙，虽小而鳞鬣爪角悉具。既莹，则常有光耀，公宝之，置卧内巾箱中。及相公薨，镜亦亡去。《三水小牍》上。又《广记》二三二引。

20. []{#唐轶二十-元稹-20}
元稹在江夏襄州贾堑有庄，新起堂，上梁才毕，疾风甚雨。时庄客输油六七瓮，忽震一声，油瓮悉列于梁上，一滴不漏。其年元卒。《酉阳杂俎》前集八。又《广记》三九四引。

21. []{#唐轶二十-元稹-21}
乐天在洛，大和中，稹拜左丞，自越过洛，以二诗别乐天云：「君应怪我留连久，我欲与君辞别难。白头徒侣渐稀少，明日恐君无此欢。」又云：「自识君来三度别，这回白尽老髭须。恋君不去君须会，知得后回相见无？」未几，死于鄂。乐天哭之曰：「始以诗交，终以诗诀，弦笔相绝，其今日乎！」《唐诗纪事》三七。

22. []{#唐轶二十-元稹-22}
元相稹之薨也，卜葬之夕，为火所焚，以煨烬之余瘗之也。《南部新书》庚。

23. []{#唐轶二十-元稹-23}
元微之、白乐天两不相下。一日同咏李花，微之先成，曰：「苇绡开万朵。」乐天乃服。绡，练也，苇白而绡轻。《高隐外书》（《云仙杂记》七）。

24. []{#唐轶二十-元稹-24}
其楷字盖自有风流酝藉，侠才子之气，而动人眉睫也。要之诗中有笔，笔中有诗，而心画使之然耳。今御府所藏正书一。《宣和书谱》三。

25. []{#唐轶二十-元稹-25}
见白居易[69](#唐轶二十-白居易-69)。

## 薛书记

1. []{#唐轶二十-薛书记-1}
元相公在浙东时，宾府有薛书记，饮酒醉后，因争令掷注子，击伤相公犹子，遂出幕。醒来乃作《十离》诗上献府主：「驯扰朱门四五年，毛香足浄主人怜。无端咬著亲情客，不得红丝毯上眠。《犬离主》。越管宣毫始称情，红牋纸上撒花琼。都缘用久锋头尽，不得羲之手里擎。《笔离毛》。雪耳红毛浅碧蹄，追风曾到日东西。为惊玉貌郎君坠，不得华轩更一嘶。《马离厩》。陇西独自一孤身，飞去飞来上锦裀。都缘出语无方便，不得笼中更唤人。《鹦鹉离笼》。出入朱门未忍抛，主人常爱语交交。衔泥秽污珊瑚簟，不得梁间更垒巢。《燕离巢》。皎洁圆明内外通，清光似眼水精宫。都缘一点瑕相秽，不得终宵在掌中。《珠离掌》。戏跃莲池四五秋，常摇朱尾弄纶钩。无端摆断芙蓉朵，不得清波更一游。《鱼离池》。爪利如锋眼似铃，平原捉兔称高情。无端窜向青云外，不得君王手上擎。《鹰离主》。蓊郁新栽四五行，常将贞节负秋霜。为缘春笋钻墙破，不得垂阴覆玉堂。《竹离亭》。铸泻黄金镜始开，初生三五月徘徊。为遭无限尘蒙蔽，不得华堂上玉台。《镜离台》。」「马上同携今日杯，湖边还折去年梅。年年祗是人空老，处处何曾花不开。歌咏每添诗酒兴，醉酣还命管弦来。罇前百事皆依旧，点检唯无薛秀才。」元公诗。《唐摭言》一二。《唐诗纪事》四九。参见薛涛[2](#唐轶二十-薛涛-2)。　案：此载元稹诗，实为白居易诗，见《白氏长庆集》二○。

## 贾　岛

1. []{#唐轶二十-贾岛-1}
贾岛，字阆仙。元和中，元白尚轻浅，岛独变格入僻，以矫浮艳，虽行坐寝食，吟味不辍。尝夸驴张盖，横截天衢，时秋风正厉，黄叶可扫，岛忽吟曰：「落叶满长安。」志重其冲口直致，求足一联，杳不可得，不知身之所从也。因之唐突大京兆刘栖楚，被系一夕而释之。《唐摭言》一一。又《广记》一五六引。《唐诗纪事》四○。《唐才子传》五。　案：清郑珍《巢经巢文集》五于此事有辨证。今人多以为事或有之，唯京兆非栖楚。

2. []{#唐轶二十-贾岛-2}
岛初赴名场日，常轻于先辈。以八百举子所业，悉不如己，自是往往独语，傍若无人。或闹市高吟，或长衢啸傲。忽一日于驴上吟得「鸟宿池中树，僧敲月下门」，初欲著推字，或欲著敲字，炼之未定，遂于驴上作推字手势，又作敲字手势，不觉行半坊，观者讶之，岛似不见。时韩吏部愈权京尹，意气清严，威振紫陌，经第三对呵唱，岛但手势未已，俄为宦者推下驴，拥至尹前，岛方觉悟。顾问欲责之，岛具对：「偶得一联，吟安一字未定，神游诗府，致冲大官，非敢取尤，希垂至鉴。」韩立马良久，思之，谓岛曰：「作敲字佳矣。」遂与岛并辔语笑，同入府署，共论诗道，数日不厌，因与岛为布衣之交。故愈有赠二十八字，岛因此名出寰海。诗曰：「孟郊死葬北邙山，日月风云顿觉闲。天恐文章声断绝，再生贾岛向人闲。」《鉴诫录》八。《唐宋遗史》（《诗话总龟》前集一一、《类说》二七、《野客丛书》一四并引）。《唐诗纪事》四○。《唐才子传》五。　案：此事后世广为流传，然宋人已力辩此事及韩诗之不可信（见钱仲联《韩昌黎诗系年集释》七引）。又《缃素杂记》引《刘宾客嘉话录》亦载此事（见《苕溪渔隐丛话》前集一九），近人唐兰考为黄朝英误记。

3. []{#唐轶二十-贾岛-3}
贾岛不善程试，每自叠一幅，巡铺告人曰：「原夫之辈，乞一联！乞一联！」《唐摭言》一二。又《广记》一八一引。

4. []{#唐轶二十-贾岛-4}
晋公度初立第于街西兴化里，凿池种竹，起台榭。岛方下第，或以为执政恶之，故不在选，怨愤题诗曰：「破却千家作一池，不栽桃李种蔷薇。蔷薇花落秋风起，荆棘满庭君始知。」皆恶其不逊。《唐诗纪事》四○。《古今诗话》（《诗话总龟》前集三九）。《本事诗·怨愤》。　案：《本事诗》云贾岛凿池种竹起台榭，当误。

5. []{#唐轶二十-贾岛-5}
贾又吟《病蝉》之句以刺公卿，公卿恶之，与礼闱议之，奏岛与平曾等风狂，挠扰贡院，是时逐出关外，号为十恶。议者以浪仙自认病蝉，是无抟风之分。诗曰：「病蝉飞不得，向我掌中行。折翼犹能薄，酸吟尚极清。露华疑在腹，尘点误侵晴。黄雀并乌鸟，俱怀害尔情。」《鉴诫录》八。《诗话总龟》前集三三。《唐诗纪事》四○。

6. []{#唐轶二十-贾岛-6}
岛尝为僧，韩愈惜其才，俾反俗。尝于宣城谒紫微，不遇，乃曰：「我诗无绮罗铅粉，宜其不售也。」《五总志》。参见喻凫[1](#唐轶二十二-喻凫-1)。　案：贾岛年辈先于杜牧，当无谒杜牧之事。

7. []{#唐轶二十-贾岛-7}
贾岛尝为僧，洛阳令不许僧午后出寺，贾有诗云：「不如牛与羊，犹暮归。」诗思迟涩，杼轴方得。如「鸟从井口出，人自岳阳来」，乃经年遂偶句。《北梦琐言》（《诗话总龟》前集八）。《唐诗纪事》四○。

8. []{#唐轶二十-贾岛-8}
岛后为僧，改名无本，入京投蜀僧悟达国师知玄院中。或去法干寺返初了。潜于钟楼安下，日与师觉辉、无可上人、姚殿中合衷私唱和。虑卿相所闻，专俟宣宗微行，欲见帝，希特恩非时及第。及宣宗微行，值玄不在，上聆钟楼上有秀才吟咏之声，遂登楼，于岛案上取吟次诗欲看。岛不识帝，攘臂睨帝，遽于帝手夺之，曰：「郎君何会耶？」帝慙赧下楼。玄公寻亦归院，岛抚膺追悔，欲投钟楼。帝惜其才，急诏释罪，谓岛曰：「方知卿薄命矣。」遂御札墨制，除岛为遂州长江主簿，帝意令岛继长沙故事。勅曰：「比者礼部奏卿风狂，遂且令关外将息。今既却携卷轴，潜至京城，遇朕微行，闻卿高咏，覩其至业，可谓屈人。是用显我特恩，赐尔墨制。宜从短簿，别俟殊科。可守剑南道遂州长江县主簿，仍便赍勅，乘驿赴官。所管藩侯，放上闻奏。」大中八年九月七日制下，岛因授此官，永离贡籍。初之任，届东川，府主冯八座三十里出倚仪以迎之。既至馆舍，见待甚厚，大具肴馔宴设。故岛献感恩诗曰：「匏革奏终非独乐，军城未晓启重门。何时却入三台贵，此日空知八座尊。罗绮舞闲收雨点，貔貅鬭外卷云根。逐迁属吏随宾列，拨棹扁舟不忘恩。」后有一少年除长江簿，犹豫不赴，张𧏖先辈为诗刺之曰：「少年为理但公清，鸿渐行中是去程。莫恨长江为短簿，可能胜得贾先生？」《鉴诫录》八。《唐宋遗史》（《诗话总龟》前集一一）。《唐才子传》五。　案，贾岛贬长江主簿一事，《唐摭言》一一、《新唐书》本传所记与此颇异，王楙《野客丛书》一四已作辨析。近人李嘉言《贾岛年谱》谓岛赴长江主簿任在文宗开成二年，武宗会昌三年卒。

9. []{#唐轶二十-贾岛-9}
贾岛遇宣宗微行，问秀才名，对曰「贾岛」，帝曰：「久闻诗名。」岛曰：「何以知之？」后言于宰臣，与平曾相次谪授长江尉。所谓不识贵人也。《北梦琐言》七。

10. []{#唐轶二十-贾岛-10}
又尝遇武宗皇帝于定水精舍，岛尤肆侮，上讶之。他日有中旨令与一官谪去，乃授长江县尉，稍迁普州司仓而卒。《唐摭言》一一。又《广记》一五六引。

11. []{#唐轶二十-贾岛-11}
岛自长江迁普州司仓，方干自镜湖寄诗曰：「乱山重复叠，何路访先生。岂料多才者，空垂不第名。闲曹犹得醉，薄俸亦胜耕。莫问吟诗苦，年年芳草平。」岛至老无子，因啖牛肉得疾，终于传署。后崔锜评事倅岳阳日，为诗悼之。岳阳，普州地名，今因创墓在岳阳山上，山下有岳阳池。诗曰：「倚恃才难继，昂藏貌不恭。骑驴冲大尹，夺卷忤宣宗。驰誉超先辈，居官下我侬。司仓旧曹署，一见一心忪。」又举子李允恭有诗曰：「一一玄微缥缈成，尽吟方更爽神清。宣宗谪去为闲事，韩愈知来已振名。海底也应搜得静，月轮常被翫教倾。如何未隔四十载，不遇论量向此生。」《鉴诫录》八。《唐诗纪事》四○。

12. []{#唐轶二十-贾岛-12}
贾岛常以岁除取一年所得诗，祭以酒脯，曰：「劳吾精神，以是补之。」《金门岁节》（《云仙杂记》四）。《下帷短牒》（陶本《说郛》三一）。

13. []{#唐轶二十-贾岛-13}
高丽使过海，有诗云：「水鸟浮还没，山云断复连。」时贾岛诈为梢人，联下句云：「棹穿波底月，舡压水中天。」丽使嘉叹久之，自此不复言诗。《今是堂手录》（《苕溪渔隐丛话》前集一九）。

14. []{#唐轶二十-贾岛-14}
见李洞[1](#唐轶二十六-李洞-1)、[2](#唐轶二十六-李洞-2)。

## 姚　合

1. []{#唐轶二十-姚合-1}
合，宰相崇曾孙，登元和进士第，调武功主簿，世号姚武功。又为富平万年尉。宝应中，历监察御史、户部外郎，出荆、杭二州刺史，后为给事中、陕虢观察使。开成末，终秘书监。与马戴、费冠卿、殷尧藩、张籍游，李频师之。合有《极玄集》，取王维等二十六人诗百篇，曰：「此诗中射雕手也。」《唐诗纪事》四九。

2. []{#唐轶二十-姚合-2}
开成间，李商隐尉弘农，以活囚忤观察使孙简，将罢去，会〔姚〕合来代简，一见大喜，以风雅之契，即谕使还官，人雅服其义。《唐才子传》六。

## 皇甫湜

1. []{#唐轶二十-皇甫湜-1}
皇甫郎中湜气貌刚质，为文古雅。恃才傲物，性复褊而直。为郎南宫时，乘酒使气，忤同列者。及醒，不自适，求分务温洛，时相允之。值伊瀍仍岁歉食，正郎滞曹不迁，省俸甚微，困悴且甚。尝因积雪，门无辙迹，庖突无烟，晋公时保厘洛宅，人有以为言者，由是卑辞厚礼，辟为留守府从事。正郎感激之外，亦比比乖事大之礼，公优容之如不及。先是，公讨淮西日，恩赐钜万，贮于集贤私第。公信浮屠教，且曰：「燎原之火，漂杵之诛，其无玉石俱焚者乎？」因尽舍讨叛所得，再修福先佛寺，危楼飞阁，琼砌璇题，就有日矣。将致书于秘监白乐天，请为刻珉之词。公与乐天俱兴平年传法堂师弟子。值正郎在座，忽发怒曰：「近舍某而远征白，信获戾于门下矣。且某之文方白之作，自谓瑶琴宝瑟而比之桑间濮上之音也。然何门不可以曳长裾？某自此请长揖而退。」座客旁观，靡不股栗。公婉词敬谢之，且曰：「初不敢以仰烦长者，虑为大手笔见拒。是所愿也，非敢望也。」正郎赪怒稍解，则请斗酿而归。至家，独饮其半，寝酣数刻，呕哕而兴，乘醉挥毫，黄绢立就。又明日，洁本以献，文思古謇，字复怪僻。公寻绎久之，目瞪舌涩，不能分其句。读毕叹曰：「木玄虚、郭景纯《江》《海》之流也。」其碑在寺西北廊玉石幢院。洛中人家往往有本在。因以宝车名马、缯彩器翫约千余缗，置书命小将就第酬之。正郎省札大忿，掷书于地，叱小将曰：「寄谢侍中，何相待之薄也！某之文，非常流之文也。曾与顾况为集序外，未尝造次许人。今者请制此碑，盖受恩深厚尔。其辞约三千余字，每字三匹绢，更减五分钱不得。」已上实录正郎语，故不文。小校既恐且怒，跃马而归，公门下之僚属列校咸扼腕切齿，思脔其肉。公闻之笑曰：「真命世不羁之才也。」立遣依数酬之。愚幼年尝数其字，得三千二百五十有四，计送绢九千七百〔六十〕有二。后逢寺之老僧曰师约者，细为愚说其数，亦同。自居守府至正郎里第，辇负相属，洛人聚观，比之雍绛泛舟之役。正郎领受之无媿色。湜褊急之性，独异于人。尝为蜂螫手指，因大躁，急命臧获及里中小儿辈箕敛蜂巢，购以善价。俄顷，山聚于庭，则命碎烂于碪机杵臼，绞取其液，以酬所痛。又尝命其子松录诗数首，一字小误，诟詈且跃呼，杖不及，则擒啮其臂，血流及肘而止。其褊讦之性，率此类也。《阙史》上。又《广记》二四四引。《唐语林》六。

2. []{#唐轶二十-皇甫湜-2}
见牛僧孺[5](#唐轶二十一-牛僧孺-5)。

## 吕　温

1. []{#唐轶二十-吕温-1}
通事舍人宣诏，旧例，拾遗团句把麻者，盖谒者不知书，多失句度，故用拾遗低声摘句以助之。及吕温为拾遗，被唤把麻，不肯去，遂成故事。拾遗不把麻者，自吕始也。时柳宗元戏吕云：「幸识一文半字，何不与他把也？」《刘宾客嘉话录》。又《广记》一八七引、《近事会元》二引。《文昌杂录》三。

2. []{#唐轶二十-吕温-2}
见南卓[1](#唐轶二十四-南卓-1)。

3. []{#唐轶二十-吕温-3}
见李绅[1](#唐轶二十三-李绅-1)。

4. []{#唐轶二十-吕温-4}
吕衡州温，祖延之、父渭，俱有盛名，重任。而吕氏家风，先世碑志不假于人，皆子孙自撰。云：「欲传庆善于信词，儆文学之荒坠也。」《南部新书》辛。《唐语林》二。

## 卢　仝

1. []{#唐轶二十-卢仝-1}
张芸叟为安信之言，旧见《唐野史》一书，出二事：一、 明皇为李辅国所弑，肃宗知其谋，不能制。不数日，雷震杀之。一、 甘露祸起，北司方收王涯。卢仝者适在坐，并收之。仝诉曰：「山人也。」北司折之曰：「山人何用见宰相？」仝语塞，疑其与谋。自涯以下，皆以发反系柱上，钉其手足，方行刑。仝无发，北司令添一钉于脑后，人以为添丁之谶云。《邵氏闻见后录》九。《后村诗话》前集一。《唐才子传》五。

2. []{#唐轶二十-卢仝-2}
见李玫[1](#唐轶二十二-李玫-1)。

## 李　翺

1. []{#唐轶二十-李翺-1}
李八座翺，潭州席上有舞《柘枝》者，匪疾而颜色忧悴。殷尧藩侍御当筵而赠诗，曰：「始苏太守青蛾女，流落长沙舞《柘枝》。满座绣衣皆不识，可怜红脸泪双垂。」明府诘其事，乃故苏台韦中丞爱姬所生之女也。夏卿之胤，正卿之姪。曰：「妾以昆弟夭丧，无以从人，委身于乐部，耻辱先人。」言讫涕咽，情不能堪。亚相为之吁叹，且曰：「吾与韦族，其姻旧矣。」速命更其舞服，饰以袿襦，延与韩夫人相见。夫人，吏部之子。顾其言语清楚，宛有冠盖风仪，抚念如其所媵，遂于宾榻中选士而嫁之也。舒元舆侍郎闻之，自京驰诗赠李公曰：「湘江舞罢忽成悲，便脱蛮靴出绛帏。谁是蔡邕琴酒客，魏公怀旧嫁文姬。」李尚书初守庐江，有重系者合当大辟。引虑之时，启鸣曰：「某偶黩典章，即从诛戮。然昔于群山，专习一艺，愿于贵人之前试之。」乃曰：「长啸也。死而无恨欤！」乃命缓系而听之，清声上彻云汉。公曰：「不谓苏门之风，出于赭衣之下。可命鸾鹤同游，可与孙、阮齐躅。去其械梏，蠲其罪乎！」后镇山南，夜闻长笛之音，而浏亮不绝。问是何人吹之也，具云：「府狱重囚。」令明日引来。官吏递相尤怨，夜使囚徒为乐，罪累必深。及至，发龙吟之韵，奏出塞之悲，闺思乡情，莫不凄切。公曰：「汝之吹竹已得其能。不事农业，可为伶人尔。」卒岁而怜愍之，便令奔去也。《云溪友议》上。《古今诗话》（《诗话总龟》前集二四）。《唐语林》四。《唐诗纪事》三五。

2. []{#唐轶二十-李翺-2}
李文公翺自文昌宫出刺合淝郡。公性褊直方正，未尝信巫觋之事。郡客有李处士者，自云能通鬼神之言，言事颇中，一郡肃敬，如事神明。公到郡旬月，乃投刺候谒，礼容甚倨。公心忌之，思以抑挫，抗声谓曰：「仲尼，大圣也，尚云『未知生焉知死』，子能贤于宣父邪？」生曰：「不然。独不见阮生著《无鬼论》，精辨宏赡，人不能屈，致鬼神见乎！且公骨肉间，朝夕当有遘病沉困者，晏安酖毒则已，或五常粗备，渍于七情，孰忍视溺而不援哉？」公愈怒，立命械系之，将痛鞭其背。夫人背疽，明日内溃，果哕食昏瞑，百刻不糁。遍召医药，曾无少瘳。爱女数人，既笄未嫁，环床呱呱而泣，且归罪于文公之桎梏李生也。公以伉俪义重，息裔情牵，不得已，解缧絏而祈叩之。则曰：「第手翰一状，俟夜祷之，某留墨篆同焚，当可脱免。」仍诫曰：「慎勿笺易铅椠，他无所须矣。」公敬受教，即自草词祝，洁手书之。性褊，札写数纸皆误，不能爽约，则又再书。烛灺更深，疲于毫砚，克意一幅，缮札稍严。而官位之中竟笺一字，既逾时刻，遂并符以焚。闻呻吟顿减，合室相庆。黎明，李生候谒，公深德之。生曰：「祸则可免，犹谓迟迟。诫公无得漏略，何为复注一字？」公曰：「无之。向写数本，悉以涂改，不忍自欺，就焚之书，颇为精谨，老夫未尝忘也。」生曰：「谈何容易。祝词在斯。」因探怀以出示，则昨夕所烬之文也。公惊愕惭赧，避席而拜，酬之厚币，竟无所取。旬日告别，不知所往。疾亦渐间。《阙史》上。又《广记》七三引。《唐摭言》八。

3. []{#唐轶二十-李翺-3}
杨嗣复第二榜，卢求者，李翺之壻。先是翺典合肥郡，有一道人诣翺，自言能使鬼神。……后翺任桂州，其人复至。其年，杨嗣复知举，求落第。嗣复，翺之亲表，由是颇以求为慊。因访于道人，道人言曰：「此细事，亦可为奏章一通。」几砚纸笔，复置醇酎数斗于侧，其人以巨杯引满而饮，寝少顷而觉，觉而复饮。暨罍耻，即整衣冠北望而拜，遽对桉手疏二缄，迟明授翺曰：「今秋有主司，且开小卷，明年见榜，开大卷。」翺如所教。寻递中报至，嗣复依前主文，即开小卷，辞云：「非头黄尾，三求六李。」翺奇之，遂寄嗣复。嗣复已有所贮，颇疑漏泄。及放榜，开大卷，乃一榜焕然，不差一字。其年裴俅为状元，黄价居榜末，次则卢求耳，余皆契合。后翺镇襄阳，其人复至，翺虔敬可知也。谓翺曰：「鄙人载来，盖仰公之政也。」因命出诸子，熟视，皆曰：「不继。」翺无所得，遂遣诸女出拜之，乃曰：「尚书他日外孙三人，皆位至宰辅。」后求子携，郑亚子畋，杜审权子让能，为将相。《唐摭言》八。又《广记》一八一引。《唐书》（《广卓异记》六）。《唐诗纪事》五三。　案：卢求，与卢储当为同一人，参见卢储[1](#唐轶二十-卢储-1)。

4. []{#唐轶二十-李翺-4}
见卢储[1](#唐轶二十-卢储-1)。

5. []{#唐轶二十-李翺-5}
襄州李八座翺，断僧相打，云：「夫说法则不曾敷坐而坐，相打则偏袒右肩左肩。领来向佛前，而作偈言。各笞去衣十五，以例三千大千。」又断僧通状云：「上岁童子二十受戒，君王不朝，父母不拜。口称『贫道』，有钱放债。量决十下，牒出东界。」《云溪友议》下。

6. []{#唐轶二十-李翺-6}
苕溪渔隐曰：余读《传灯录》言：「朗州刺史李翺谒药山，问如何是道。师以手指上下曰：『会么？』翺曰：『不会。』师曰：『云在天水在缾。』翺遂赠以诗曰：『练得身形似鹤形，千株松下两函经。我来问道无余说，云在青天水在缾。』」又：「药山一夜登山经行，忽云开见月，大笑一声，应澧阳东九十许里，居民尽谓东家。翺再赠诗曰：『选得幽居惬野情，终年无送亦无迎。有时直上孤峰顶，月下披云笑一声。』」余以《唐书》翺本传考之，翺尝为朗州剌史，则《传灯录》所载是也。《苕溪渔隐丛话》前集二○。参见《传灯录》一四、《宋高僧传》一七。

7. []{#唐轶二十-李翺-7}
《韩吏部集》有李习之两句云：「前之讵灼灼，此去信悠悠。」若无可取。郑州掘一石，刻刺史李翺诗曰：「县君爱砖渠，绕水恣行游。鄙性乐山野，掘地便成沟。两岸植芳草，中间漾清流。所向既不同，砖凿名自修。从他后人见，景趣谁为幽？」王深父编次入习之集。此别一李翺尔，而习之不能诗也。《中山诗话》。《唐诗纪事》三五。

8. []{#唐轶二十-李翺-8}
毛传好食鸠，人与己相得者必以鸠赠之，一见李翺，赠十二篮。《好事集》（《云仙杂记》四）。

## 卢　储

1. []{#唐轶二十-卢储-1}
李翺江淮典郡，有进士卢储投卷，翺礼待之，置文卷几案间，因出视事。长女及笄，闲步铃阁前，见文卷，寻绎数四，谓小青衣曰：「此人必为状头。」迨公退，李闻之，深异其语，乃令宾佐至邮舍，具白于卢，选以为壻。卢谦让久之，终不却其意。越月随计，来年果状头及第。才过关试，径赴嘉礼。催妆诗曰：「昔年将去玉京游，第一仙人许状头。今日幸为秦晋会，早教鸾凤下妆楼。」后卢止官舍，迎内子，有庭花开，乃题曰：「芍药斩新栽，当庭数朵开。东风与拘束，留待细君来。」人生前定，固非偶然耳。《抒情诗》（《广记》一八一）。《南部新书》（《诗话总龟》前集二三），又《记纂渊海》三七引。《唐诗纪事》五二。　案：卢储与卢求当为同一人，参见李翺[3](#唐轶二十-李翺-3)。

## 杨巨源

1. []{#唐轶二十-杨巨源-1}
张弘靖三世掌书命，在台座，前代未有。杨巨源赠公诗云：「伊陟无闻祖，韦贤不到孙。」时称其能与，张家说家门。巨源在元和中，诗韵不为新语，体律务实，功夫颇深。自旦至暮，吟咏不辍。巨源年老，头数摇，人言吟诗多致得。《因话录》二。《唐语林》二。《诗史》（《诗话总龟》前集一七）。《唐诗纪事》三五。

2. []{#唐轶二十-杨巨源-2}
巨源善叙事，胡二十以户部兼判度支，乃贺以诗曰：「雄拜知承圣主恩。」于是有雄拜之句。《唐诗纪事》三五。

## 唐　衢

1. []{#唐轶二十-唐衢-1}
唐衢，周郑客也。有文学，老而无成。唯善哭，每一发声，音调哀切，闻者泣下。常游太原，遇享军，酒酣乃哭，满坐不乐，主人为之罢宴。《国史补》中。又《广记》四九七引。《桂苑丛谈·史遗》。

## 张仲素

1. []{#唐轶二十-张仲素-1}
元和初，达官中外之亲重婚者，先以涉溱洧之讥。就礼之夕，傧相则有清河张仲素、宗室李程。女家索催妆诗，仲素朗吟曰：「舜耕余草木，禹凿旧山川。」程久之乃悟，曰：「张九，张九，舜禹之事，吾知之矣。」于是群客大笑。《群居解颐》（张本《说郛》三二、陶本《说郛》二四）。《善谑集》（张本《说郛》六五、陶本《说郛》三二）。

## 郑　俞

1. []{#唐轶二十-郑俞-1}
郑俞，登贞元十六年进士第，杜元颖、吴丹、白乐天皆同年登科。乐天为河南尹，俞始授长水县令，乐天《四虽吟》云：「命虽薄，犹胜于郑长水。」《唐诗纪事》四五。

## 陆　畅

1. []{#唐轶二十-陆畅-1}
陆郎中畅，早耀才名，辇毂不改于乡音。自贺秘书知章、贾相躭、顾著作况，讥调秦人，至于陆君者矣。贡举之年，和群公《对雪》，落句云：「天人宁底巧，剪水作花飞。」又《山斋翫月》诗曰：「野性平生唯好月，新晴半夜覩婵娟，起来自擘书窗破，恰漏清光落枕前。」又《经崔谏议玄亮林亭》曰：「蝉噪入云树，风开无主花。」在越，每经游兰亭，高步禹迹石帆之绝境，如不系之舟焉。初为西江王大夫仲舒从事，终日长吟，不亲公牍。府公微言，拂衣而去。辞曰：「不可偶为大夫参佐，而妨志业耶！」王乃固留不已，请举自代，然后登舟，曰：「洿子姪得耳，渠曾数辟不就，畅召必来。」陆洿员外，畅之姪也。而乃采药西山，饮泉滫水。建昌之南也，今新吴。昔许真君铭曰：「有水曰滫，有鱼曰魧，天地昏冥，何以伏藏。」又谓真君淬剑之水，铸锻者多于此水砥砺也。朝客闻之，以为仕隐也，美誉益彰。及登兰省，遇云阳公主下降刘都尉，百僚举为傧相。诗题之者，顷刻而成，其诗亦丽也。《咏帘》诗曰：「劳将素手卷虾须，琼室流光更缀珠。玉漏报来过夜半，可怜潘岳立踟蹰。」《咏行障》诗曰：「碧玉为竿丁字成，鸳鸯绣带短长馨。强遮天上花颜色，不隔云中语笑声。」诏作《催妆》五言诗一首曰：得花字。「云安公主贵，出嫁五侯家。天母看调粉，日兄怜赐花。催铺柏子帐，待障七香车。借问妆成未，东方欲晓霞。」内人以陆君吴音，才思敏捷，凡所调戏，应对如流，复以诗嘲之，陆亦酬和，六宫大咍。凡十余篇，嫔娥皆讽诵之。例物之外，别赐宫锦五十段、楞伽瓶及唾盂各一枚，以赏吻翰之端也。内人诗云：「十二层楼倚翠空，凤鸾相对立梧桐。双成走报监门衞，莫使吴歈入汉宫。」此篇或谓内学宋若兰、若昭姊妹所作也，宋考功之孙也。陆君酬曰：「粉面仙郎选圣朝，偶逢秦女学吹箫。须教翡翠闻王母，不奈乌鸢噪鹊桥。」《云溪友议》中。又《广记》二五六引。《唐诗纪事》三五。

2. []{#唐轶二十-陆畅-2}
予门吏陆畅，江东人，语多差误，轻薄者多加诸以为剧语。予为儿时，尝听人说陆畅初娶童溪女，每旦，群婢捧匜，以银奁盛藻豆。陆不识，辄沃水服之。其友生问：「君为贵门女壻，几多乐事？」陆云：「贵门礼法甚有苦者，日俾予食辣𪎊，殆不可过。」《酉阳杂俎》续集四。《唐诗纪事》三五。

3. []{#唐轶二十-陆畅-3}
陆畅字达夫，常为韦南康作《蜀道易》，首句曰：「蜀道易，易于履平地。」南康大喜，赠罗八百疋。南康薨，朝廷欲绳其既往之事，复阅先所进兵器。刻「定秦」二字，不相与者因欲搆成罪名。畅上疏理之。云：「臣在蜀日，见造所进兵器，定秦者，匠之名也。」由是得释。《蜀道难》，李白罪严武也。畅感韦之遇，遂反其词焉。《尚书故实》。又《广记》四九六引。《唐诗纪事》三五。

## 章孝标

1. []{#唐轶二十-章孝标-1}
近日举场为诗清切，而鄙元和风格，用高往式乎？然由工用之不同矣。章正字孝标《对月》落句云：「长安一夜千家月，几处笙歌几处愁。」有类乎秦交云：「一种蛾眉明月夜，南宫歌吹北宫愁。」章君品题之中，颇得声称也。元和十三年下第，时辈多为诗以刺主司，独章君为《归燕》诗，留献庾侍郎承宣。小宗伯得诗，展转吟讽，诚恨遗才，仍候秋期，必当荐引。庾果重秉礼曹，孝标来年擢第。群议以为二十八字而致大科，则名路可遵递相砻砺也。诗曰：「旧累危巢泥已落，今年故向社前归。连云大厦无栖处，更望谁家门户飞。」孝标及第，正字东归，题杭州樟亭驿云：「樟亭驿上题诗客，一半寻为山下尘。世事日随流水去，红花还似白头人。」初成落句云：「红花真笑白头人。」改为「还似白头人」。言我将老成名，似花芳艳，讵能久乎！及还乡而逝。前有章八元，后有章孝标，皆桐庐人，名虽远而位俱不达。后五十年来，有闽川欧阳澥者，四门詹之孙也，贾陵、陈羽、李觏、李绛、韩愈、王涯、刘遵古、崔群、冯宿、李博等，与四门同年，其名流于海岳。澥娶妇经旬，而辞赴举，抗节不还。诗云：「黄菊离家十四年。」又云：「离家已是梦松年。」又云：「落日望乡处，何人知客情？」自怜十八年之帝乡，未遇知己也。亦为《燕》诗以献主司郑愚侍郎，其词虽为朝贤称叹，尚未第焉。澥诗曰：「翩翩双燕画堂开，送古迎今几万回。长向春秋社前后，为谁归去为谁来？」《云溪友议》下。又《广记》一八一引。《古今诗话》（《诗话总龟》前集二五）。《唐诗纪事》四一、六七。

2. []{#唐轶二十-章孝标-2}
章孝标及第后，寄淮南李相曰：或云寄白乐天「及第全胜十改官，金鞍镀了出长安。马头渐入扬州郭，为报时人洗眼看。」绅亟以一绝答之曰：「假金方用真金镀，若是真金不镀金。十载长安得一第，何须空腹用高心！」《唐摭言》一三。又《广记》二五一引。

3. []{#唐轶二十-章孝标-3}
短李镇扬州，请章孝标赋春雪诗，命题于台盘上。孝标唯然，索笔一挥云：「六出飞花处处飘，黏窗拂砌上寒条。朱门到晚难盈尺，尽是三军喜气消。」《唐摭言》一三。《唐诗纪事》四一。

## 施肩吾

1. []{#唐轶二十-施肩吾-1}
元和十五年，太常少卿李建知举，放进士二十九人。时崔嘏舍人与施肩吾同榜。肩吾寒进。为嘏瞽一目，曲江宴赋诗，肩吾云：「去古成叚，著虫为虾。二十九人及第，五十七眼看花。」《唐语林》六。

2. []{#唐轶二十-施肩吾-2}
施肩吾与赵嘏同年，不睦。嘏旧失一目，以假珠代其精，故施嘲之曰：「二十九人同及第，五十七只眼看花。」元和十五年也。《南部新书》甲。　案：赵嘏为崔嘏之误。赵嘏会昌四年及第。

3. []{#唐轶二十-施肩吾-3}
元和十五年卢储榜进士第后，谢礼部陈侍郎云：「九重城里无亲识，八百人中独姓施。」不待除授，即东归，张籍群公吟饯。人皆知有仙风道骨，宁恋人间升斗耶！《唐才子传》六。

4. []{#唐轶二十-施肩吾-4}
施肩吾元和十年及第，以洪州之西山，乃十二真君羽化之地，灵迹具存，慕其真风，高蹈于此。尝赋《闲居遣兴诗》一百韵，大行于世。《唐摭言》八。又《广记》一八○引。《唐才子传》六。

5. []{#唐轶二十-施肩吾-5}
施肩吾先辈为诗奇丽，冠于当时。著百韵《山居》，才情富赡。……及第后，游南楚。楚多山魈为患，俗号圣者，是时亦来馆谷，搅扰施君。施君当风一咏，于是屏迹。诗曰：「山魈本是伍家奴，何事今为圣者呼。小鬼不须乖去就，国家才子号肩吾。」《鉴诫录》八。

## 沈亚之

1. []{#唐轶二十-沈亚之-1}
沈亚之尝客游，为小辈所试曰：「某改令，书、俗各两句：伐木丁丁，鸟鸣嘤嘤。东行西行，遇饭遇羹。」亚之答曰：「如切如磋，如琢如磨。欺客打妇，不当喽啰。」《唐摭言》一三。又《广记》二五一引。

## 李正封

1. []{#唐轶二十-李正封-1}
见程修己[3](#)。

## 程昔范

1. []{#唐轶二十-程昔范-1}
广平程子齐昔范，未举进士日，著《程子中謩》三卷，韩文公一见大称叹。及赴举，言于主司曰：「程昔范不合在诸生之下。」当时下第，大振屈声。庾尚书承宣知贡举，程始登第，以试正字从事泾原军。李太师逢吉在相位，见其书，特荐拜左拾遗。竟因李公之累，湮厄而没。其立身贞苦，能清谭乐善，士多附之。惜其位不至耳。与堂舅李信州虞相知最深，交契至厚，有裴公夷直，皆士林之望也。《因话录》三。《唐语林》三。

## 苏　芸

1. []{#唐轶二十-苏芸-1}
岭表多假吏，而里巷目为使君，而贫窭徒行者甚众。元和中，进士苏芸南地淹游，尝有诗云：「郭里多榕树，街中足使君。」《广记》二五六。

## 张　碧

1. []{#唐轶二十-张碧-1}
见白居易[57](#唐轶二十-白居易-57)。

## 孔　颙

1. []{#唐轶二十-孔颙-1}
见孟简[4](#唐轶十九-孟简-4)。

## 淡　然

1. []{#唐轶二十-淡然-1}
《传载》曰：僧淡然者为诗曰：「到处自凿井，不能饮常流。」与孟郊、退之为洛下之游，退之作嘲淡然鼾睡诗是也。《侯鲭录》七。

## 薛　涛

1. []{#唐轶二十-薛涛-1}
蜀妓薛涛，字弘度，本长安良家子。父郑，因官寓蜀。涛八九岁知声律。其父一日坐庭中，指井梧而示之曰：「庭除一古桐，耸干入云中。」令涛续之，应声曰：「枝迎南北鸟，叶送往来风。」父愀然久之。父卒，母孀居。韦皋镇蜀，召令侍酒赋诗，因入乐籍。涛暮年屏居浣花溪，著女冠服。有诗五百首。《稿简赘笔》（张本《说郛》四四、陶本《说郛》二四）。

2. []{#唐轶二十-薛涛-2}
吴越饶营妓，燕赵多美姝，宋产歌姬，蜀出才妇。薛涛者，容姿既丽，才调尤佳。言谑之闲，立有酬对。大凡营妓，比无校书之称，韦公南康镇成都日，欲奏之而罢，至今呼之。故进士胡曾有赠涛诗云：「万里桥边女校书，琵琶花下闭门居。扫眉才子知多少，管领春风总不如。」涛每承连帅宠念，或相唱和，出入车舆，诗达四方。中朝一应衔命。使车每届蜀，求见涛者甚众。而涛性亦狂逸，所有见遗金帛，往往上纳。韦公既知，且怒，于是不许从官。涛乃呈《十离》诗，情意感人，遂复宠召。当时见重如此。《犬离主》：「出入朱门四五年，熟知人性足人怜。近缘咬著亲情客，不得红丝毯上眠。」《鱼离池》：「戏跃池中四五秋，常摇朱尾翫银钩。近缘戏触红莲折，不得随波自在游。」《鹦鹉离笼》曰：「惯向侯门养此身，飞来飞去羽毛新。近缘出语无方便，不得笼中再唤人。」又《竹离丛》曰：「蓊郁栽成四五行，常持坚节覆秋霜。近缘春笋钻堦破，不得垂枝对画堂。」又《珠离掌》曰：「一颗明珠内外通，分明皎洁水精宫。近缘一点瑕相累，不得终朝在掌中。」又女郎张窈窕，少年居蜀，下笔成章，当时诗人雅相推重。有《上成都在事》诗曰：「昨日卖衣裳，今朝卖衣裳。衣裳浑卖尽，羞见嫁时箱。有卖愁仍缓，无时心转伤。故园胡虏隔，何处事蚕桑。」悲光兜寺近有尼海印，才思清峻，不让名流。有《舟夜》一章颇佳，诗曰：「水色连天色，风声益浪声。旅人归思苦，鱼叟梦魂惊。举棹云先到，移舟月逐行。旋吟诗句罢，犹见远山横。」《鉴戒录》一○。又《诗话总龟》前集二三引。《唐诗纪事》七九。　案：《十离》诗，《唐摭言》云乃元稹宾府薜书记上元稹诗。参见薛书记[1](#唐轶二十-薛书记-1)。

3. []{#唐轶二十-薛涛-3}
蜀多文妇，亦风土所致。元微之素闻薛涛名，因奉使使见焉。微之矜持笔砚，涛走笔作《四友赞》。其略曰：「磨润色先生之腹，濡藏锋都尉之头；引书媒而黯黯，入文亩以休休。」微之惊服。传记止载「菖蒲花发五云高，」之句，而遗此，故录之。《清异录》下。《然藜余笔》（陶本《说郛》三一）。

4. []{#唐轶二十-薛涛-4}
元和中，成都乐籍薛涛者，善篇章，足辞辨，虽无风讽教化之旨，亦有题花咏月之才，当时乃营妓之中尤物也。元稹微之知有薛涛，未尝识面，初授监察御史，出使西蜀，得与薛涛相见。自后元公赴京，薛涛归浣花。浣花之人多造十色彩牋，于是涛别模新様小幅松花纸，多用题诗，因寄献元公百余幅。元于松花纸上寄赠一篇曰：「锦江滑腻岷峨秀，化作文君与薛涛。言语巧偷鹦鹉舌，文章分得凤凰毛。纷纷辞客皆停笔，个个思君欲梦刀。别后相思隔烟水，菖蒲花发五云高。」薛尝好种菖蒲，故有是句。蜀中松花纸、金沙纸、杂色流沙纸、彩霞、金粉、龙凤纸近年皆废，唯余十色绫纹纸尚在。《牧竖闲谈》（张本《说郛》七、陶本《说郛》一九）。《续博物志》一○。

5. []{#唐轶二十-薛涛-5}
见元稹。

6. []{#唐轶二十-薛涛-6}
高骈镇成都，命酒佐薛涛改一字令，曰：「须得一字象形，又须逐韵。」公曰：「口有似没量斗。」涛曰：「川有似三条椽。」公曰：「奈何一条曲？」涛曰：「相公为西川节度使，尚使一没量斗，至于穷佐酒，有三条椽，内一条曲，又何足怪？」《纪异录》（《类说》一二）。又《锦绣万花谷》前集三九引。《事文类聚》续集一五引作《芝田录》。《唐才子传》六。　案：高骈时代不与薛相及，疑为其祖高崇文事。

7. []{#唐轶二十-薛涛-7}
西蜀官妓曰薛涛者，辩慧知诗。尝有黎州刺史失姓名。作《千字文令》，带禽鱼鸟兽，乃曰：「有虞陶唐。」坐客忍笑不罚。至薛涛云：「佐时阿衡。」其人谓语中无鱼鸟，请罚，薛笑曰：「『衡』字尚有小鱼子；使君『有虞陶唐』，都无一鱼。」宾客大笑，刺史初不知觉。《唐语林》六。

8. []{#唐轶二十-薛涛-8}
松花牋，代以为薛涛牋，误也。松花牋其来旧矣。元和初，薛涛尚斯色，而好制小诗，惜其幅大，不欲长，賸长之长。乃命匠人狭小之。蜀中才子既以为便，后减诸牋亦如是，特名曰薛涛牋。今蜀纸有小样者，皆是也，非独松花一色。《资暇集》下。《南部新书》壬。《鸡跖集》（《类说》二九）。《唐诗纪事》七九。《唐才子传》六。

9. []{#唐轶二十-薛涛-9}
薛涛本长安良家女。父郧，因官寓蜀而卒。母孀，养涛及笄，以诗闻外，又能扫眉涂粉，与士族不侔。客有窃与之宴语。时韦中令皋镇蜀，召令侍酒赋诗，僚佐多士为之改观。朞岁，中令议以校书郎奏请之，护军曰：「不可。」遂止。涛出入幕府，自皋至李德裕，凡历事十一镇，皆以诗受知。其间与涛唱和者，元稹、白居易、牛僧孺、令狐楚、裴度、严绶、张籍、杜牧、刘禹锡、吴武陵、张祜，余皆名士，记载凡二十人，竞有酬和。涛侨止百花潭，躬撰深红小彩牋，裁书供吟，献酬贤杰，时谓之「薛涛牋」。晚岁居碧鸡坊，创吟诗楼，偃息于上。后段文昌再镇成都，太和岁涛卒，年七十三，文昌为撰墓志。《蜀牋谱》（陶本《说郛》九八）。又《天中记》二○引。

10. []{#唐轶二十-薛涛-10}
〔薛涛〕作字无女子气，笔力峻激。其行书妙处，颇得王羲之法，少加以学，亦衞夫人之流也。每喜写己所作诗语，亦工，思致俊逸，法书警句，因而得名。《宣和书谱》一○。

## 张窈窕

1. []{#唐轶二十-张窈窕-1}
见薛涛[2](#唐轶二十-薛涛-2)。

## 武翊黄

1. []{#唐轶二十-武翊黄-1}
武翊黄，府送为解头，及第为状头，宏词为敕头，时谓「武三头」，冠于一时。后惑于媵嬖薛荔，苦其冢妇卢氏，虽新昌李相绅以同年蔽之，而众论不容，终至流窜。《唐语林》六。《南部新书》己。　案：武翊黄，《南部新书》作「武翊皇」。

## 廖有方

1. []{#唐轶二十-廖有方-1}
廖有方校书，元和十年失意后游蜀，至宝鸡西界馆，窆于旅逝之人，天下誉为君子之道也。书板为其记耳：「余元和乙未岁，落第西征。适此公署，闻呻吟之声，潜听而微惙也，乃于暗室之内，残见一贫病儿郎。问其疾苦行止，强而对曰：『辛勤数举，未偶知音眄睐。』叩头，久而复语，唯以骸相托，余不能言。拟求救疗，是人俄忽而逝。余遂贱鬻所乘鞍马于村豪，备棺瘗之礼，恨不知其姓字。苟为金门同人，临歧凄断，复为铭曰：『嗟君没世委空囊，几度劳心翰墨场。半面为君申一恸，不知何处是家乡！』」廖君自西蜀取东川路，还至灵合驿，驿将迎归私第。及见其妻，素衣，再拜呜咽，情不可任。徘徊设辞，有同亲懿。淹留半月，仆马皆饫啜熊鹿之珍，极宾主之分。有方不测何缘如此，悚惕尤甚。临别，其妻又至，相别悲啼，又赠赆缯锦一驮，其价直数百千。驿将曰：「郎君今春所埋胡绾秀才，即其妻室之季兄也。」始知亡者姓字，复叙平生之吊。所遗之物，终不纳焉。少妇及夫，坚意拜上。有方又曰：「仆为男子，粗察古今。偶然葬一同流，不可当兹厚惠。」遂促辔而前。驿将奔骑而送。逾一驿，尚未分离。廖君不顾其物，驿将竟不挈还。执袂各恨东西，物乃弃于林野。乡老以义事申州，州以表奏中朝。其于文武宰寮，愿识有方，共为导引。明年，李侍郎逢吉放有方及第，改名游卿，声动华夷，皇唐之义士也。其主驿戴克勤，堂牒本道节度，甄升至于极职。克勤名义与廖君同述焉。《云溪友议》下。又《广记》一六七引。《唐诗纪事》四九。

## 周匡物

1. []{#唐轶二十-周匡物-1}
周匡物字几本，漳州人。唐元和十二年王播榜下进士及第，时以歌诗著名。初，周以家贫，徒步应举，落魄风尘，怀刺不偶。路经钱塘江，乏僦船之资，久不得济，乃于公馆题诗云：「万里茫茫天堑遥，秦皇底事不安桥。钱塘江口无钱过，又阻西陵两信潮。」郡牧出见之，乃罪津吏。至今天下津渡尚传此诗讽诵。舟子不敢取举选人钱者，自此始也。《闽川名士传》（《广记》一九九）。《唐诗纪事》四五。

## 陈　存

1. []{#唐轶二十-陈存-1}
进士陈存能为古歌诗，而命蹇。主司每欲与第，临时皆有故，不果。许尚书孟容旧相知，知举日，万方欲为申屈。将试前夕，宿宗人家。宗人为具入试食物，兼备晨食，请存偃息以候时。五更后，怪不起，就寝呼之，不应。前视之，已中风不能言也。《因话录》六。

## 孟不疑

1. []{#唐轶二十-孟不疑-1}
举人祝元膺尝言亲见孟不疑说，每每诫夜食必须发祭也。祝又言孟素不信释氏，颇能诗，其句云：「白日故乡远，青山佳句中。」后常持念游览，不复应举。《酉阳杂俎》前集一五。《唐诗纪事》五六。

## 王　适

1. []{#唐轶二十-王适-1}
王适侍御，元和初，举贤良方正、直言极谏科，太直见黜。故韩文公志适墓云：「上初即位，以四科慕天下士，君笑曰：『此非吾时耶！』即提所作书缘路歌吟趋直言试。既至，对语惊众，不中第，益久困矣。」《唐摭言》一二。

## 萧　悦

1. []{#唐轶二十-萧悦-1}
见刘三复[2](#唐轶二十二-刘三复-2)。

2. []{#唐轶二十-萧悦-2}
萧悦，不知何许人也。时官为协律郎，人皆以官称其名，谓之「萧协律」。唯喜画竹，深得竹之生意，名擅当世。白居易诗名擅当世，一经题品者，价增数倍，题悦画竹诗云：「举头忽见不似画，低耳静听疑有声。」其被推称如此，悦之画可想见矣。今御府所藏五。《宣和画谱》一五。

## 白　旻

1. []{#唐轶二十-白旻-1}
白旻，官至同州澄城令。工花鸟，鹰鹘觜爪纤利，甚得其趣。旻善歌，常醉酣歌阕，便画自娱。《历代名画记》一○。

## 李灵省

1. []{#唐轶二十-李灵省-1}
李灵省落托不拘检，长爱画山水。每图一障，非其所欲，不即强为也。但以酒生思，傲然自得，不知王公之尊重。若画山水、竹树，皆一点抹，便得其象，物势皆出自然。或为峰岭云际，或为岛屿江边，得非常之体，符造化之功，不拘于品格，自得其趣尔。《唐朝名画录》。《御览》七五一引作《唐画断》。《图绘宝鉴》二。

## 李仲和

1. []{#唐轶二十-李仲和-1}
李渐官至忻州刺史，善蕃人蕃马骑射射雕放牧川原之妙，笔迹气调，古今亡俦。子仲和能继其艺，而笔力不及其父。今相国令狐公奕代为相，家富图画，即忻州外孙，家有小画人马幛，是尤得意者，宪宗曾取置禁中，后却赐还，尝以示余。《历代名画记》一○。又《广记》二一三引。《宣和画谱》一三。

## 曹　纲

1. []{#唐轶二十-曹纲-1}
见廉郊[1](#唐轶二十三-廉郊-1)。

## 费冠卿

1. []{#唐轶二十-费冠卿-1}
费冠卿元和二年及第，以禄不及亲，永怀罔极之念，遂隐于九华。长庆中，殿中侍御史李行修举冠卿孝节，征拜右拾遗，不起。制曰：「前进士费冠卿，尝与计偕，以文中第，归不及于荣养，恨每积于永怀，遂乃屏迹邱园，绝踪仕进，守其至性，十有五年。峻节无双，清飚自远。夫旌孝行，举逸人，所以厚风俗而敦名教也。宜承高奖，以儆薄夫。擢参近侍之荣，载伫移忠之効，可右拾遗。」《唐摭言》八。又《广记》一八○引。《唐诗纪事》六○。

## 田良逸　蒋含弘

1. []{#唐轶二十-田良逸-1} []{#唐轶二十-蒋含弘-1}
元和初，南岳道士田良逸、蒋含弘，皆道业绝高，远近钦敬，时号田蒋。田以虚无为心，和煦待物，不事浮饰，而天格清峻，人见者褊恡尽去。吕侍郎渭、杨侍郎凭，相继廉问湖南，皆北面师事。潭州大旱，祈祷不获，或请邀致先生。杨公曰：「田先生岂为人祈雨者耶？」不得已迎之。先生蓬发弊衣，欣然就辇到郡，亦终无言，即日降雨。所居岳观，内建黄箓坛场，法具已陈，而天阴晦。弟子请先生祈晴，先生亦无言，岸帻垂发而坐。及行斋，左右代整冠履，扶而升坛，天即开霁。尝有村姥，持一碧绢襦来奉先生，先生对众便著之，在坐者窃笑，先生不以介意。杨公尝迎先生至潭州，先生方洗足，使到，乘小舟便行，侍者以履袜追及于衙门，先生即于门外坐甎阶著袜，旁若无人。杨再拜，亦不止之。喜饮酒，而言不及吉凶是非。及杨自京尹谪临贺尉，使使候先生，兼遗银器，先生受之，便悉付门人，作法会。使还，先生曰：「报汝阿本郎，不久即归，勿忧也。」未几，杨果移杭州长史。良逸未尝千人，人至亦不逆，不记人官位姓名第。与吕渭分最深。后郎中吕温刺衡州，因来候之，左右先告以使君是侍郎之子。及温入，下床抚其背曰：「尔是吕渭儿子耶？」温泫然降阶，田亦不止，其真朴如此。良逸母为喜王寺尼，尼众皆呼先生为小师。尝日负薪两束奉母，或有故不及往，即弟子代送之。或传寺尼晨起见一虎在田媪门外，走以告，媪曰：「此应是小师使送柴来，不足畏也。」蒋君混元之气，虽不及田，而修持趣尚亦相类。兄事于田，号为莫逆。蒋始善符术，自晦其道，人莫知之。后居九贞观，曾命弟子至县市斋物，不及期还，语其故云：「于山口见一猛兽当路，良久不去，以故迟滞。」蒋曰：「我在此庇伊已多时，何敢如此。」即以一符置所见处，明日兽踣符下。蒋闻之曰：「我本以符却之，使其不来，岂知不能自脱。既以害物，安用术为？」取符焚之，自此绝不复留意。有欧阳平者，行业亦高，又兄事蒋君，于田君即邻于入室。欧阳曾一夕梦三金炉自天而下，若有所召。既寤，潜告人曰：「二先生不久去矣，我继之。」俄而田君蜕去，蒋次之，欧阳亦逝。桐柏山陈寡言、徐灵府、冯云翼三人，皆田之弟子也。衡山周混沌，蒋之门人也。陈徐在东南，品第比田蒋，而冯在欧阳之列。周自幼入道，科法清严，今为南岳首冠。《因话录》四。又《广记》七六引。《唐语林》四。

## 伊祁玄解

1. []{#唐轶二十-伊祁玄解-1}
见唐宪宗[20](#唐轶三-唐宪宗-20)。

## 鉴　虚

1. []{#唐轶二十-鉴虚-1}
见唐德宗[34](#唐轶三-唐德宗-34)。

2. []{#唐轶二十-鉴虚-2}
鉴虚为僧，颇有风格，而出入内道场，卖弄权势，杖杀于京兆府。城中言鉴虚善煮羊胛，传以为法。《国史补》中。

3. []{#唐轶二十-鉴虚-3}
元和中，僧鉴虚本为不知肉味，作僧素无道行。及有罪伏诛，后人遂作鉴虚煮肉法，大行于世。不妨他僧为之，置于鉴虚耳。亦犹《才命论》称张燕公，《革华传》称韩文公，《老牛歌》称白乐天，《佛骨诗》称郑司徒，皆后人所诬也。故其辞多鄙浅。《因话录》四。

## 卢眉娘

1. []{#唐轶二十-卢眉娘-1}
永贞元年，南海贡奇女卢眉娘，年十四，眉娘生而眉如线细长也。称本北祖帝师之裔，自大足中流落于岭表。后汉卢景祚、景裕、景宣、景融兄弟四人皆为帝师，因号为帝师也。幼而慧悟，工巧无比。能于一尺绢上绣《法华经》七卷。字之大小不逾粟粒，而点画分明，细于毛发。其品题章句，无有遗阙。更善作飞仙盖，以丝一缕分为三缕。染成五彩，于掌中结为伞盖五重，其中有十洲三岛、天人玉女，台殿麟凤之象而外，执幢捧节之童亦不啻千数。其盖阔一丈，秤之无三数两。自煎灵香膏傅之，则虬硬不断。上叹其工，谓之神助。因令止于宫中。每日但食胡麻饭二三合。至元和中，宪宗皇帝嘉其聪慧而奇巧，遂赐金凤环以束其腕。知眉娘不愿住禁中，遂度以黄冠，放归南海，仍赐号曰逍遥。及后神迁，香气满室，弟子将葬，举棺觉轻，即彻其盖，惟有藕屦而已。后入海人往往见乘紫云游于海上。是时罗浮处士李象先作《卢逍遥传》，而象先之名无闻，故不为世人传焉。《杜阳杂编》中。又《广记》六六引。

## 谭可则

1. []{#唐轶二十-谭可则-1}
元和十五年，淮南裨将谭可则因防边为吐蕃所掠。初到蕃中，蕃人未知宪宗弃天下，日夜惧王师复河湟，不安寝食。可则既至，械系之置地牢中，绝其饮食，考问累至。可则具告以大行升遐，蕃人尚未之信。其傍有知书者，可则因略记遗诏示之，乃信焉。蕃法刻木为印，每有急事，则使人驰马赴赞府牙帐，日行数百里，使者上马如飞，号为马使。报得可则审宪皇崩问之状。先是，每得华人，其无所能者，便充所在役使，辄黥其面。麤有文艺者，则湼其臂，以候赞普之命。得华人补为吏者，则呼为舍人。可则以晓文字，将以为知汉书舍人，可则不愿。其旧舍人有姓崔者，本华人，可则尝于灵武相识，其人大为蕃帅所信，为言之，得免。可则前后数逃归，辄为候者所得。蕃帅虽不杀，以皮鞭榜之，凡数百，竟得脱。凡在蕃六年，及归，诣阙自陈，敕付神策军前驰使。未及进用，为军中沙汰，因配在浙东，止得散将而已，竟无官。开成四年，余于越州遇之，见其步履不快，云于蕃中走时冻损足。视其臂，一字尚存。译云：「天子家臣。」可则亦细言河湟可复之状。听其语，犹微染戎音。《因话录》四。

## 李　灌

1. []{#唐轶二十-李灌-1}
李灌者，不知何许人。性孤静。常次洪州建昌县，倚舟于岸。岸有小蓬室，下有一病波斯，灌悯其将尽，以汤粥给之。数日而卒。临绝，指所卧黑毡曰：「中有一珠，可径寸。」将醻其惠。及死，毡有微光溢耀。灌取视得珠。买棺塟之，密以珠内胡口中。植木志墓。其后十年，复过旧邑。时杨凭为观察使，有外国符牒，以胡人死于建昌逆旅，其粥食之家皆被梏讯经年。灌因问其罪，囚具言本末。灌告县寮，偕往郭墦伐树，树已合拱矣。发棺视死胡，貌如生，乃于口中探得一珠还之。其夕棹舟而去，不知所往。《独异志》（《广记》四○二）。　案：此事又作李勉事、李约事，参见李勉[3](#唐轶十六-李勉-3)、李约[5](#唐轶十九-李约-5)。

# 唐人轶事汇编卷二十一

## 萧　俛

1. []{#唐轶二十一-萧俛-1}
见郑云逵[2](#唐轶十六-郑云逵-2)。

2. []{#唐轶二十一-萧俛-2}
萧俛自左仆射表请度为道士。《唐摭言》八。

## 段文昌

1. []{#唐轶二十一-段文昌-1}
邹平公段文昌负才傲俗，落魄荆楚间。尝半酣，靸屐于江陵大街往来。雨霁泥甚，街侧有大宅，门枕流渠，公乘醉于渠上脱屐濯足，旁若无人。自言：「我作江陵节度使，必买此宅。」闻者皆掩口而笑。不数年，果镇荆南，遂买此宅。《录异记》四。又《广记》一三八引。《玉泉子》。

2. []{#唐轶二十一-段文昌-2}
又尝佐太尉南康王韦皐，为成都邮巡。忽失意，韦公逐之，使摄灵池尉，苍惶受命，羸僮劣马，奔迫就县。去灵池六七里，日已昏黑，路绝行人，忽有两炬前引，更呼曰：「太尉来。」既及郭门，两炬皆灭。扣关良久，令长差人延之，然后得入。先时，自邮巡与韦公奉使入长安，公与刘禹锡深交，禹锡时为礼部员外，公往谒之，禹锡与日者从容之际，公遽至，日者匿于箔下。公既去，日者出谓禹锡曰：「员外若图省转，事势殊远，须待十年后此客入相，方转本曹正郎尔。」自是禹锡失意，连授外官，十余年邹平入相，方除禹锡礼部郎中，归阙。果如日者所言。《录异记》四。又《广记》一三八引。《玉泉子》。

3. []{#唐轶二十一-段文昌-3}
贞元十七年，先君自荆入蜀，应韦南康辟命。洎韦之暮年，为贼辟谗构，遂摄尉灵池县。韦寻薨，贼辟知留后，先君旧与辟不合，闻之，连夜离县。至城东门，辟寻有帖，不令诸县官离县。其夕阴风，及返，出郭二里，见火两炬夹道，百步为导。初意县吏迎候，且怪其不前，高下远近不差，欲及县郭方灭。及问县吏，尚未知府帖也。时先君念《金刚经》已五六年，数无虚日，信乎至诚必感，有感必应，向之导火，乃经所著迹也。后辟逆节渐露，诏以袁公滋为节度使。成式再从叔少从军，知左营事，惧及祸，与监军定计，以蜡丸帛书通谋于袁。事旋发，悉为鱼肉，贼谓先君知其谋。于一时先君念经夜久，不觉困寐，门户悉闭。忽觉，闻开户而入，言「不畏」者再三，若物投案，嚗然有声。惊起之际，言犹在耳，顾视左右，吏仆皆睡。俾烛桦一作毁权四索，初无所见，向之关扃，已开辟矣。先君受持此经十余万遍，征应事孔著。成式近观晋宋以来，时人咸著传记彰明其事。又先命受持讲解有唐已来《金刚经灵验记》三卷，成式当奉先命受持讲解。太和二年，于扬州僧栖简处听《平消御注》一遍。六年，于荆州僧靖奢处听《大云疏》一遍。开成元年，于上都怀楚法师处听《青龙疏》一遍。复日念书写，犹希传照罔极，尽形流通，摭拾遗逸，以备阙佛事，号《金刚经鸠异》。《酉阳杂俎》续集七。又《广记》一○六引。

4. []{#唐轶二十一-段文昌-4}
故西川节帅段文昌，字景初。父锷，为支江宰，后任江陵令。文昌少好蜀文，长自渚宫，困于尘土，客游成都。谒韦南康臯，臯与奏释褐。道不甚行，每以事业自负，与游皆高士之名，遂去南康之府。金吾将军裴邠之镇梁川，辟为从事，转假廷评。裴公府罢，因抵兴元之西四十里，有驿曰鹄鸣，滨汉江，前倚巴山，有清僧依其隈。不知何许人也。常嘿其词，忽复一言，未尝不中。公自府游，闻清僧之异，径诣清公求宿，愿知前去之事。自夕达旦，曾无词，忽问蜀中闻极盛旌旆而至者谁，公曰：「岂非高崇文乎？」对曰：「非也，更言之。」公曰：「代崇文者，武黄门也。」清曰：「十九郎不日即为此人，更盛更盛。」公寻征之，便曰：「害风妄语，阿师不知。」因大笑而已，由是颇亦自负。户部员外韦处厚，出开州刺史，段公时任都官员外，判盐铁案，公送出都门。处厚素深于释氏，洎到鹄鸣，先访之。清喜而迎处厚，处厚因问还期，曰：「一年半岁，一年半岁。」又问终止何官，对曰：「宰相，须江边得。」又问终止何处，僧遂不答。又问段十九郎何如，答曰：「已说矣，近也近也。」及处厚之归朝，正三岁，重言一年半岁之验。长庆初，段公自相位节制西川，果符清师之言。处厚唯不喻江边得宰相，广求智者解焉。或有旁征义者，谓处厚必除淅西夏口，从是而入拜相。及文宗皇帝践祚自江邸，首命处厚为相，至是方验，与邹平公同发师修清公塔，因刻石记其事焉。又赵宗儒节制兴元日，问其移勤，遂命纸作两句诗云：「梨花初发杏花初，甸邑南来庆有余。」宗儒遂考之，清公但云：「害风阿师取次语。」明年二月，除检校右仆射，郑余庆代其位。《定命录》（《广记》一五五）。

5. []{#唐轶二十一-段文昌-5}
段文昌，贞元中在西川为南康王韦皋宾从。皋薨后，遭刘辟，遂为外邑佐官。高崇文收复剑南，召居旧职。文昌再三谢之。崇文曰：「君非久在卑位也。」指己座下椅子谓之曰：「此椅子犹不足与君坐。」遽请归阙。行至兴元一山寺中，有老僧指庭前梅树曰：「君去日既逢梅脸绽，来时应见杏花开。」及抵京华，屡迁爵秩。数年后，拜益州节度使。经兴元，至往日僧院，覩庭中杏花方盛，访其僧已卒。文昌追思之，感怆，为之设斋而去。《中朝故事》《唐诗纪事》五○。

6. []{#唐轶二十一-段文昌-6}
见高崇文[1](#唐轶十九-高崇文-1)。

7. []{#唐轶二十一-段文昌-7}
元和十一年，监察御史段文昌，与崔植同前入台。先是御史崔玄亮，察院之长，每以二监察后至，不由科名，接待间多所脱略，段与崔深衔之。元和十五年春，穆宗皇帝龙飞，命二公入相，段自翰长中书舍人拜，植自御史中丞拜，同在中书。时玄亮罢密州刺史，谒宰相，二相相顾，搯玄亮名曰：「此人不久往他役，而有心求官。」时门下侍郎萧俛亦在长安，因问二相，二相具以事对。萧相曰：「若如此，且令此汉闲三五年可矣。」不数日，宣州奏歙州刺史阙。其日印在段相宅，便除歙州刺史。明日，段入朝，都忘前事，到中书大怒，责吏房主事阳述云：「威权在君，更须致宰相？必是此贼纳贿除官，若不是人吏取钱，崔玄亮何由得歙州刺史？」述惶怖谢罪云：「文书都不到本房，昨日是相公手书拟名进黄。」及检勘，飜省述忘，实是自书。植欲改拟覆奏，段曰：「安知不是天与假吾手耳？」遂放敕下。《续定命录》（《广记》一五四）。

8. []{#唐轶二十一-段文昌-8}
文昌少孤，寓居广陵之瓜洲，家贫力学。夏月访亲知于城中，不遇，饥甚，于路中拾得一钱，道旁买瓜，置于袖中。至一宅，门阒然，入其厩内，以瓜就马槽破之。方啗次，老仆闻击槽声，跃出，责以擅入厩。惊惧，弃之而出。镇淮海，常对宾客说之。在中书厅事，地衣皆锦绣，诸公多撤去，而文昌每令整饬，方践履。同列或劝之，文昌曰：「吾非不知，常恨少贫太甚，聊以自慰尔。」《唐语林》六。

9. []{#唐轶二十一-段文昌-9}
唐段相文昌，家寓江陵，少以贫窭修进，常患口食不给。每听曾口寺斋钟动，辄诣谒食，为寺僧所厌，自此乃斋后扣钟，冀其晚届而不逮食也。后入登台座，连出大镇，拜荆南节度，有诗题曾口寺云「曾遇阇黎饭后钟」，盖为此也。富贵后，打金莲花盆盛水濯足，徐相商致画规之。邹平曰：「人生几何，要酬平生不足也。」或云王播相公未遇，题扬州佛寺诗。及荆南人云是段相。亦两存之。《北梦琐言》三。《唐语林》六。　案：《诗话总龟》前集一六引《北梦琐言》此文，注云：「《古今诗话》载此诗是唐相王播题扬州佛寺……今言段文昌，乃江陵人所误传。」又《唐摭言》七亦作王播事。

10. []{#唐轶二十一-段文昌-10}
段文昌微时贫，几不能自存。既贵，遂竭财奉身，晚年尤甚。以木瓜益脚膝，银棱木瓜胡样桶濯足，盖用木瓜树解合为桶也。《清异录》下。

11. []{#唐轶二十一-段文昌-11}
段相国文昌本广都县人，父以油柞为业，云云因官而没生而有致，长亦多才，物业荡空，文章迥振。洎跨衞行卷，乡里笑之。历三十年间，衣锦还蜀。蜀人有诗赠曰：「昔日骑驴学忍饥，今朝忽著锦衣归。等闲画虎驱红旆，可畏登龙入紫微。富贵不由翁祖解，文章生得羽毛飞。广都再去应惆怅，犹有江边旧钓矶。」《鉴诫录》八。

12. []{#唐轶二十一-段文昌-12}
见周隐克[1](#唐轶二十二-周隐克-1)。

13. []{#唐轶二十一-段文昌-13}
见李宗闵[5](#唐轶二十一-李宗闵-5)。

14. []{#唐轶二十一-段文昌-14}
段文昌丞相尤精馔事，第中庖所榜曰「炼珍堂」，在涂号「行珍馆」。家有老婢，掌修脔之法，指授女仆。老婢名膳祖，四十年阅百婢，独九者可嗣法。文昌自编《食经》五十，时称《邹平公食宪章》。《清异录》下。

15. []{#唐轶二十一-段文昌-15}
段文昌字墨卿，有别业在广都县龙华山，尝杜门力学于此。郭震有题龙华山诗云：「昔年曾到此山来，百鸟声中酒一杯。最好寺边开眼处，段文昌有读书台。」《海录碎事》四下。《唐诗纪事》五○。

16. []{#唐轶二十一-段文昌-16}
段相文昌重为《淮西碑》，碑头便曰：「韩弘为统，公武为将。」用《左氏》「栾书将中军，栾黡佐之」，文势也甚善，亦是效班固《燕然碑》样，别是一家之美。《唐语林》二。　案：唐兰考此为《刘宾客嘉话录》佚文。

17. []{#唐轶二十一-段文昌-17}
余昔年随侍至定武，见总管厅有唐段文昌撰《平淮西碑》。石甚大，不知何因而至此地也。《文昌杂录》三。

18. []{#唐轶二十一-段文昌-18}
见韩愈[14](#唐轶二十-韩愈-14)。

## 崔　植

1. []{#唐轶二十一-崔植-1}
见段文昌[7](#唐轶二十一-段文昌-7)。

## 窦易直

1. []{#唐轶二十一-窦易直-1}
窦相易直，幼时名秘。家贫，受业村学，教授叟有道术，而人不知。一日近暮，风雨暴至，学童悉归家不得，而宿于漏屋之下。寒，争附火，惟窦公寝于榻，夜深方觉。叟抚公令起，曰：「窦秘，君后为人臣，贵寿之极，勉力自爱也。」及德宗幸奉天日，公方举进士，亦随驾而西。乘一蹇驴，至开远门，人稠路隘，其扉将阖，公惧势不可进。闻一人叱驴，兼捶其后，得疾驰而出。顾见一黑衣卒，呼公曰：「秀才，已后莫忘闾倩。」及升朝，访得其子，提挈累至大官，吏中荣达。《因话录》六。又《广记》七六、二二三引。《续前定录》。《唐语林》六。

## 武儒衡

1. []{#唐轶二十一-武儒衡-1}
〔长庆二年〕六月，武儒衡以谏议大夫知制诰，膳部郎中元稹继掌命书。稹常通结内官魏宏简，约车仆，自诣其家，不由宰臣而得掌诰，时人皆鄙之，莫敢言者。独儒衡一日会食公堂，有青蝇入瓜上，忽发怒，命掣去之，曰：「适从何所来，而遽集于此？」一座皆愕然，儒衡神气自若。《唐会要》五五。

## 李　程

1. []{#唐轶二十一-李程-1}
贞元中，李缪公先榜落矣。先是出试，杨员外于陵省宿归第，遇程于省司，询之所试，程探靿中得赋稿示之。其破题曰：「德动天鉴，祥开日华。」于陵览之，谓程曰：「公今年须作状元。」翌日杂文无名，于陵深不平，乃于故策子末缮写，而斥其名氏，携之以诣主文，从容绐之曰：「侍郎今者所试赋，奈何用旧题？」主文辞以非也。于陵曰：「不止题目，向有人赋此，韵脚亦同。」主文大惊。于陵乃出程赋示之，主文赏叹不已。于陵曰：「当今场中若有此赋，侍郎何以待之？」主文曰：「无则已，有则非状元不可也。」于陵曰：「苟如此，侍郎已遗贤矣。乃李程所作。」亟命取程所纳面对，不差一字。主文因而致谢，于陵于是请擢为状元，前榜不复收矣。或曰出榜重收。《唐摭言》八。又《广记》一八○引。《唐诗纪事》四一。

2. []{#唐轶二十一-李程-2}
李缪公贞元中试《日五色赋》及第，最中的者，赋头八字曰：「德动天鉴，祥开日华。」后出镇大梁，闻浩虚舟应宏辞复试此题，颇虑浩赋逾己，专驰一介取本。既至启缄，尚有忧色，及覩浩破题云：「丽日焜煌，中含瑞光。」程喜曰：「李程在里。」《唐摭言》一三。又《广记》一八○引。

3. []{#唐轶二十一-李程-3}
李程以《日五色赋》擢第。为河南尹日，试举人，有浩虚舟卷中行《日五色赋》，程相大惊，虑掩其美，伸览之次，服其才丽。至末韵「侵晚水以芒动，俯寒山而秀发」，程相大咍曰：「李程赋且在，瑞日何为到夜秀发？」由是浩赋不能陵迈。《北梦琐言》七。

4. []{#唐轶二十一-李程-4}
德宗尝暮秋猎于苑中。是日天色微寒，上谓近臣曰：「九月衣衫，二月衣袍，与时候不相称。欲递迁一月，何如？」左右皆拜谢。翌日，命翰林议之，而后下诏。李赵公吉甫时为承旨，以圣人能上顺天时，下尽物理，表请宣示万方，编之于令。李相程初为学士，独不署名，具状奏曰：「臣谨按《月令》，十月始裘。《月令》是玄宗皇帝删定，不可改易。」上乃止。由是与吉甫不协。《因话录》一。《唐语林》二。

5. []{#唐轶二十一-李程-5}
李相国程为翰林学士，以堦塼日影为入候。公性懒，每入必逾八塼，故号为「八塼学士」焉。《大唐传载》。又《广记》一八七引。《唐语林》四。

6. []{#唐轶二十一-李程-6}
北厅前堦有花塼道，冬中日及五塼为入直之候。李程性懒，好晚入，恒过八塼乃至，众呼为「八塼学士」。《翰林志》。又《近事会元》二引。

7. []{#唐轶二十一-李程-7}
李相国程执政时，严谟、严休皆在南省，有万年令阙，人多属之。李云：「二严，休不如谟。」《南部新书》辛。《大唐传载》。又《广记》一七四引。

8. []{#唐轶二十一-李程-8}
李二十六丈丞相善谑。为夏口日，有客辞焉，相留更住三两日，客曰：「业已行矣，舟船已在汉口。」曰：「此汉口不足信。」又因与堂弟居守相石投盘饮酒，居守误收骰子，纠者罚之。丞相曰：「何罚之有？」司徒曰：「汝向忙闹时把他堂印将去，又何辞焉？」饮酒家谓重四为堂印，盖讥居守太和九年冬朝廷有事之际而登庸也。又与石话服食，云：「汝服钟乳否？」曰：「近服，甚觉得力。」司徒曰：「吾一不得乳力。」盖讥其作相日无急难之效也。又尝于街西游宴，贪在博局，时已昏黑，从者迭报云：「鼓动。」司徒应声曰：「靴！靴！」其意谑鼓动似受慰之声以吊客，「靴」「靴」答之，连声索靴，言欲速去也。又在夏口时，官园纳苎头而余者分给将校，其主将报之，军将谢苎头，司徒手拍头云：「著他了也。」然后传语：「此苎头不必谢也！」《刘宾客嘉话录》。又《广记》二五一引。《唐语林》六。

9. []{#唐轶二十一-李程-9}
见权德舆[6](#唐轶十九-权德舆-6)。

10. []{#唐轶二十一-李程-10}
见张仲素[1](#唐轶二十-张仲素-1)。

11. []{#唐轶二十一-李程-11}
今代多称故丞相彭原李公谓其子廓曰：「吾不如尔有令子。」盖言廓子画蚤修辞赋，而廓不辨屯毛。案刘氏《代说》，张凭父不才，凭祖镇谓凭父曰：「我不如汝有佳儿。」时凭仅数岁，敛手对曰：「阿翁讵宜以子戏父。」好事者见彭原公尚谈谐，遂移之以资一时之噱，而不知小亏丞相之甚，其诬厚矣。不然者，彭原公岂不见张凭之语邪！或云是彭原公引旧事以勉廓。《资暇集》中。

12. []{#唐轶二十一-李程-12}
小说载：廓从其父程过三亭渡，为小石隐，足痛，以呼父。程曰：「太华峰头，见有仙人手迹；黄河滩里，争得隐人脚跟？」《唐诗纪事》六○。

## 钱　徽

1. []{#唐轶二十一-钱徽-1}
见皇甫弘[1](#唐轶二十一-皇甫弘-1)。

2. []{#唐轶二十一-钱徽-2}
长庆元年二月十七日，侍郎钱徽下三十三人，三月二十三日重试落第十人，徽贬江州刺史。《唐摭言》一四。

## 沈传师

1. []{#唐轶二十一-沈传师-1}
沈吏部传师，性不流不矫，待物以和。观察三方，皆脂膏之地，去镇无余蓄。京城居处隘陋，不加一椽，所辟宾僚，无非名士。身没之后，家至贫苦，二子继业，并致时名，又以报施不妄。公先君礼部员外郎既济撰《建中实录》，体裁精简，虽宋、韩、范、裴亦不能过。自此之后，无有比者。公继世为史官，及出镇湖南、江西，奉诏在镇修《宪宗实录》，当时荣之。《因话录》二。《唐语林》一。

2. []{#唐轶二十一-沈传师-2}
见徐晦[1](#唐轶二十一-徐晦-1)。

## 徐　晦

1. []{#唐轶二十一-徐晦-1}
徐尚书晦、沈吏部传师，徐公嗜酒，沈公善餐。杨东川嗣复尝云：「徐家肺，沈家脾，真安稳耶？」《大唐传载》。《唐语林》六。

## 李　涉

1. []{#唐轶二十一-李涉-1}
李涉，洛阳人，渤之仲兄也，自号清溪子。早岁客梁园，数逢乱兵，避地南来，乐佳山水，卜隐匡庐香炉峰下石洞间。尝养一白鹿，甚驯狎，因名所居白鹿洞。与弟渤、崔膺昆季茅舍相接。《唐才子传》五。

2. []{#唐轶二十一-李涉-2}
李博士涉，谏议渤海之兄。尝适九江看牧弟，临袂，凡有囊装，悉分匡庐隐士，荷戴山人芳也。唯书籍薪米存焉。至皖口之西，忽逢大风，鼓其征帆，数十人皆驰兵仗，而问是何人。从者曰：「李博士船也。」其间豪首曰：「若是李涉博士，吾辈不须剽他金帛。自闻诗名日久，但希一篇，金帛非贵也。」李乃赠一绝句。豪首饯赂且厚，李亦不敢却。而覩斯人神情复异，而气义备焉，因与淮阳佛寺之期，而怀陆机之荐也。李君及至扬州，遍历诸寺，遇一女子拜泣，自谓宋态也。宋态者，故吴兴刘员外爱姬也。刘全白也。刘、李有昔年之分，因有诗赠曰：「长忆云仙至小时，芙蓉头上绾青丝。当时惊觉高唐梦，唯有如今宋玉知。」又曰：「陵阳夜醼使君筵，解语花枝在眼前。自从明月西沉海，不见姮娥二十年。」李君叹曰：「不见豪首，而逢宋态。成终身之喜，恨无言于知旧欤！」李博士奇义且多，注不尽录尔。后番禺举子李汇征客游于闽越，驰车至循州，冒雨水求宿，田翁指韦氏之庄居。韦氏乃杖屦迎宾，年已八十有余，自称曰：「野人韦思明，幸获祗奉。」与李生谈论，或文或史，淹留累夕。汇征善谈而不能屈也。对酒征古今及诗话，韦叟吟曰：「长安轻薄儿，白马黄金羁。」以汇征年少而事轻肥故也。李生还令云：「昨日美少年，今日成老丑。」韦乃喟然叹曰：「老其丑矣，少壮所嗤。」至客改令，不离旧意，曰：「白发有前后，青山无古今。」韦微笑曰：「白发不远于秀才，何忽于老夫也！」叟复还令曰：「此公头白真可怜，惜伊红颜美少年。」于是共论数十家歌诗，次第及李涉绝句，主人似酷称善矣。汇征遂吟曰：「远别秦城万里游，乱山高下出商州。关门不鏁寒溪水，一夜潺湲送客愁。」又曰：「华表千年一鹤归，丹砂为顶雪为衣。泠泠仙语人听尽，却向五云翻翅飞。」思明复吟二篇曰：「因韩为赵两游秦，十月冰霜渡孟津。纵使鸡鸣见关吏，不知余也是何人。」又曰：「滕王阁上唱伊州，二十年前向此游。半是半非君莫问，西山长在水长流。」李生重咏《赠豪客》诗，韦叟愀然变色曰：「老身弱龄不肖，游浪江湖，交结奸徒，为不平之事。后遇李涉博士，蒙简此诗，因而跮迹。李公待愚，拟陆士衡之荐戴若思，共主晋室，中心藏焉。远隐罗浮山，经于一纪。李即云亡，不复再游秦楚。」追惋今昔，因乃潸然。或持觞而酹，反袂而歌云：「春雨萧萧江上村，五陵豪客夜知闻。他时不用相回避，世上如今半是君。」云谿子以刘向所谓「传闻不如亲闻，亲闻不如亲见」也。干符己丑岁，客于霅川，值李生细述其事。汇征于韦叟之居观李博士手翰，冀余导于文林。且思明感知从善，岂谢古人乎？《云溪友议》下。《唐诗纪事》四六。《唐才子传》五。

3. []{#唐轶二十一-李涉-3}
涉，渤之兄，纤人也。早从陈许辟，宪宗时，为太子通事舍人，投匦言吐突承璀冤状。孔戣知匦事，表其奸，逐为峡州司仓参军。始戣见其副章，诘责不受。涉乃行赂，诣光顺门通之，故戣极言涉奸险欺天，请加显戮。大和中，为太学博士，自号清谿子。《唐诗纪事》四六。

## 李　渤

1. []{#唐轶二十一-李渤-1}
江州刺史李渤问师（今按：指庐山归宗寺智常禅师）曰：「教中所言，『须弥纳芥子』，渤即不疑；『芥子纳须弥』，莫是妄谈否？」师曰：「人传使君读万卷书籍，还是否？」李曰：「然。」师曰：「磨顶至踵，如椰子大，万卷书向何处著？」李俛首而已。李异日又问云：「大藏教明得个什么边事？」师举拳示之云：「还会么？」李云：「不会。」师云：「这个措大，拳头也不识！」李云：「请师指示。」师云：「遇人，即途中授与；不遇，即世谛流布。」《景德传灯录》七。《宋高僧传》一七。

2. []{#唐轶二十一-李渤-2}
见吴武陵[2](#唐轶二十二-吴武陵-2)。

3. []{#唐轶二十一-李渤-3}
见刘栖楚[1](#唐轶二十一-刘栖楚-1)。

## 李　肇

1. []{#唐轶二十一-李肇-1}
李肇自尚书郎守澧阳，人有藏书者，卒藏翫焉。因著《经史目录》。《南部新书》丙。

## 刘栖楚

1. []{#唐轶二十一-刘栖楚-1}
长庆四年三月十九日，上坐朝甚晚。自即位以来，坐朝皆晚，此日尤甚。群臣候朝至宣武门，已立数刻，至紫宸门，又绝晚，不召群官，有至不任端立欲倾仆者。谏议大夫李渤出次，白宰相曰：「昨日已有疏论坐晚，今又益晚，不能回上意，是某之罪。」遂出阁门，赴金吾仗待罪。有顷，唤仗入。退朝，百官趋出，左拾遗刘栖楚独进谏曰：「历观前王嗣位之初，莫不躬勤庶政，坐以待旦。陛下即位以来，放情嗜寝，乐色忘忧，安寝宫闱，日晏方起。西宫密迩，未过山陵。鼓吹之声，日喧于内。臣伏见宪宗皇帝、大行皇帝皆是长君，勤恪庶政，四方犹有叛乱。陛下运当少主，即位未几，恶德布闻，恐福祚之不久也。臣忝位谏官，致陛下有此，请碎首以谢陛下。」遂以额叩龙墀，振响之声，闻于阁外。门下侍郎李逢吉惧栖楚致死，遂宣言曰：「栖楚休叩额，听进止。」栖楚捧首起立，又奏宦官中大行时有协比邪人动摇国本事。又叩额如前。上为之动容，以袖连挥栖楚。栖楚又奏云：「可臣奏，即退。不可臣奏，臣即碎首而死。」叩额。中书侍郎牛僧孺遽请宣付栖楚云：「所奏知，门外待进止。」栖楚乃拜舞而出，以袂掩血，行至仗头，则不能起矣。栖楚出后，宰臣于上前更赞其事，上心定，乃自仗下遂降中书宣谕栖楚，令归私第。是日闻者莫不感异，以为耳目所闻见谏官论事，未有如今日之盛。后一日，有进止，令中使持绯衫牙笏，就宅宣赐栖楚，旌拜起居郎。坚让不起。遂归东洛。至十二月，拜谏议大夫，以旌直谏也。《唐会要》五五。

2. []{#唐轶二十一-刘栖楚-2}
刘桂州栖楚为京兆尹，号令严明，诛罚不避权势。先是京城恶少，屠沽商贩，多系名诸军，不遵府县法令，以凌衣冠，夺贫弱为事，有罪即逃入军中，无由追捕。刘公为尹，一皆穷治。至有匿军中名目，自称百姓者。旬朔内，坊市奸偷宿猾，慑气屏迹。余尝与友生入市，市内有一军人，乘醉误吃友生驴。过旁诸少年噪曰：「痴男子死日到，敢近衣冠耶！」人人似头上各有一刘尹，栗栗惴惧，不敢为非。而与属吏言，未曾伤气，不叱责一官人。常谓府县僚曰：「诸公各有自了本分公事，晴天美景，任恣意游赏，勿致拘束。」《因话录》二。《唐语林》一。　案：「乘醉误吃友生驴」，《唐语林》作「乘醉误突生驴过」。

## 张又新

1. []{#唐轶二十一-张又新-1}
张又新时号张三头。进士状头，宏词敕头，京兆解头。《唐摭言》二。《唐诗纪事》四○。

2. []{#唐轶二十一-张又新-2}
李相绅镇淮南，张郎中又新罢江南郡，素与李搆隙，事在别录。时于荆溪遇风，漂没二子，悲蹙之中，复惧李之雠己，投长牋自首谢。李深悯之，复书曰：「端溪不让之词，愚罔怀怨；荆浦沈沦之祸，鄙实愍然。」既厚遇之，殊不屑意。张感铭致谢，释然如旧交。与张宴饮，必极欢尽醉。张尝为广陵从事，有酒妓，尝好致情，而终不果纳。至是二十年，犹在席，目张悒然，如将涕下。李起更衣，张以指染酒，题词盘上，妓深晓之。李既至，张持杯不乐。李觉之，即命妓歌以送酒。遂唱是词曰：「云雨分飞二十年，当时求梦不曾眠。今来头白重相见，还上襄王玳瑁筵。」张醉归，李令妓夕就张郎中。张与杨虔州齐名友善，杨妻李氏即鄘相之女，有德无容，杨未尝意，敬待特甚。张尝谓杨曰：「我少年成美名，不忧仕矣。唯得美室，平生之望斯足。」杨曰：「必求是，但与我同好，必谐君心。」张深信之。既婚，殊不惬心，杨以笏触之曰：「君何大痴！」言之数四。张不胜其忿，回应之曰：「与君无间，以情告君，君误我如是，何谓痴？」杨历数求名从宦之由，曰：「岂不与君皆同邪？」曰：「然。」「然则我得丑妇，君讵不闻我邪？」张色解，问：「君室何如？」曰：「特甚。」张大笑，遂如初。张既成家，乃诗曰：「牡丹一朵直千金，将谓从来色最深。今日满阑开似雪，一生辜负看花心。」《本事诗·情感》。《古今诗话》（《诗话总龟》前集二三、四四）。《唐诗纪事》四〇。

## 张权舆

1. []{#唐轶二十一-张权舆-1}
见唐敬宗[3](#唐轶三-唐敬宗-3)。

## 韦　绶

1. []{#唐轶二十一-韦绶-1}
见于頔[10](#唐轶十七-于頔-10)。

2. []{#唐轶二十一-韦绶-2}
韦绶自吏侍除宣察，辟郑处晦为察判，作谢新火状云：「节及桐华，恩颁银烛。」绶削之，曰：「此二句非不巧，但非大臣所宜言。」《南部新书》壬。

## 崔　咸

1. []{#唐轶二十一-崔咸-1}
见张正甫[4](#唐轶十九-张正甫-4)。

## 田　布

1. []{#唐轶二十一-田布-1}
田令既为成德所害，天子召其子布于泾州，与之举哀，而授魏博节度。布乃尽出妓乐，舍鹰犬，哭曰：「吾不回矣！」次魏郊三十里，跣足被发而入。后知力不可报，密为遗表，伏剑而终。《国史补》中。《唐语林》六。

2. []{#唐轶二十一-田布-2}
见韩弘[4](#唐轶十九-韩弘-4)。

## 王智兴

1. []{#唐轶二十一-王智兴-1}
唐王智兴始微时，尝为徐州门子，有道士寓居门侧，智兴每旦起持帚，因屏秽于道，必埽其道士之门，道士深感之。后智兴母终，辞焉，道士谓智兴曰：「吾善审墓地，若议葬，当为子卜之。」智兴他日引道士出视地，道士以智兴所执竹策表一处，道士曰：「必窆此，君当寿，而两世位至方伯。」及智兴再往理穴，其竹策有枝叶丛生，心甚异之，遂葬焉。《唐年补录纪传》（《广记》一三八）。

2. []{#唐轶二十一-王智兴-2}
王智兴在徐州，法令甚严。有防秋官健交代归，其妹壻于家中设馔以贺。自于厨中磨刀，将就生割羊脚。磨讫，持之疾行，妻兄自堂走入厨，仓卒相值，锋正中妻兄心，既死。所在擒之以告，智兴讯问，但称过误，本无恶意，智兴不之信，命斩之。刀辄自刑者手中跃出，径投于地，三换皆然。智兴异之，乃不杀。《因话录》六。又《广记》一六二引。

3. []{#唐轶二十一-王智兴-3}
王侍中智兴，武略英奇，初授徐方节制，雄才磊落，有命世间生之誉。幕府既开，所辟皆是儒者。一旦，从事于使院会饮，与从容赋诗。顷之，达于王公，乃召护军俱至。从事乃屏去翰墨，但以杯盘迎接。良久，问之曰：「适闻判官与诸贤作诗，何得见某而罢。」遽令却取笔砚，复以彩牋数十幅散于座。众宾相顾迟疑，将俟行觞举乐，复曰：「本来欲观制作，非以饮酒为意。」时小吏亦以牋翰置于王公之前，从事礼为揖让，王公曰：「某以韬钤发迹，未尝留心章句，今日陪奉英髦，不免亦陈愚恳。」遂乃引纸援毫，顷刻而就，云：「平生弓剑自相随，刚被郎官遣作诗。江南花柳从君咏，塞北烟尘我自知。」四座览之，惊叹无已，咸云：「忠烈词彩，虽曹景宗、贺若弼无以加也。」时文人张祜亦预此筵，监军谓之曰：「覩兹盛事，岂得无言？」祜即席为诗以献云：「古来英杰动寰区，武德文经未有余。王氏柱天勋业外，李陵章句右军书。」王公览之，笑曰：「褒饰之词，可谓过当矣。」左右或言曰：「书生之徒，务为谄佞。」王公叱之曰：「有人道我恶，汝辈又肯否？张秀才海内知名，篇什岂云易得，天下人闻，且以为王智兴乐善矣。」留驻数旬，临歧赠绢千匹。其后移镇蒲津，子宴平仗节灵武，四远多士翕然归向。风烈遗芳，迄于今日。《剧谈录》上。又《广记》二○○引。《唐诗纪事》五四。

4. []{#唐轶二十一-王智兴-4}
有举人以诗谒沛帅王智兴，智兴曰：「莫有鹅腿子否？」谓鹤膝也。《卢氏杂说》（《类说》四九）。

5. []{#唐轶二十一-王智兴-5}
唐沧景节度李同捷叛，王智兴帅徐泗兵讨于棣州。时同捷遣一能言者，披短褐坐于城上战棚骂智兴，军吏耻之，智兴蒙衣掩耳不忍闻。有一卒曰：「此可用抛石击去其首。」智兴喜曰：「若中，赏汝千万金。」乃具抛发一石，正中其首，随石迸落。军中欢叫，城上飞动。《独异志》下。

6. []{#唐轶二十一-王智兴-6}
唐王智兴带使侍中罢镇归京，亲戚间有以选事求智兴论荐，固不允。遂请致一函与吏部侍郎，吏部印尾状云：「选人名衔谨领讫。」智兴曰：「不知侍中也有用处。」《卢氏杂说》（《广记》二五一）。《唐语林》六。

7. []{#唐轶二十一-王智兴-7}
见韩弘[4](#唐轶十九-韩弘-4)。

## 卫中行

1. []{#唐轶二十一-卫中行-1}
衞中行自福察有赃，流于播州。会赦北还，死于播之馆，置于臼塘中。南人送死，无棺椁之具，稻熟时理米，凿木若小舟以为臼，土人呼为臼塘。《南部新书》庚。

## 权长孺

1. []{#唐轶二十一-权长孺-1}
见唐宪宗[13](#唐轶三-唐宪宗-13)。

2. []{#唐轶二十一-权长孺-2}
长庆末，前知福建院权长孺犯事流贬，后以故礼部相国德舆之近宗，遇恩复资，留滞广陵多日。宾府相见，皆鄙之。将诣阙求官，临行，群公饮饯于禅智精舍。狂士蒋传知长孺有嗜人爪癖，乃于步健及诸佣保处薄给酬直，得数两削下爪，或洗濯未精，以纸裹，候其酒酣，进曰：「侍御远行，无以饯送，今有少佳味，敢献。」遂进长孺。长孺视之，忻然有喜色，如获千金之惠，涎流于吻，连撮噉之，神色自得，合坐惊异。《干子》（《广记》二○）。又《负暄杂录》（张本《说郛》一八）引。

## 王庭凑

1. []{#唐轶二十一-王庭凑-1}
王庭凑始生于恒山西南三十里石邑别墅。当生之后，常有鸠数十，朝集庭树，暮宿簷户之下，有里人路德播异之。及长，骈胁。善《阴符》、《鬼谷》之书。历居戎职，颇得士心。以长庆元年春二月曾使河阳，回及沇水，酒困，寝于道。忽有一人荷策而过，熟视之曰：「贵当列土，非常人。」有从者窦载英寤，以告庭凑。庭凑驰数里及之，致敬而问，自云：「济源骆山人。向见君鼻中之气，左如龙而右如虎，龙虎气交，当王于今年秋。子孙相继，满一百年。吾相人多矣，未见有如此者。」复云：「家之庭合有大树，树及于堂，是兆也。」庭凑既归，遇田弘正之难。中夜，有军士叩门，伪呼官称，庭凑股栗欲逃。载英曰：「骆山人之言时至矣。是夜七月二十七日也。」庭凑意乃安。及为留后，他日归其别墅，视家庭之树婆娑然，暗北舍矣。墅西有飞龙山神，庭凑往祭之，将及其门百步，见一人被衣冠，折腰于庭凑，庭凑问左右，皆不见。及入庙，神乃侧坐，众皆异之。因令面东起宇，今尚存焉。寻以德播为上宾，载英列为首校。访骆山人，久而方获，待以函丈之礼，乃别搆一亭，去则悬榻，号骆氏亭，报畴昔也。《唐年补录》（《广记》二二三）。《北梦琐言》二。又《广记》七八引。《唐语林》六。

2. []{#唐轶二十一-王庭凑-2}
长庆之代，邺中有五明道士者，不知何许人。善阴阳历数，尤攻卜筮。成德军节度田弘正御下稍宽，而冒于财贿，诛求不息，民众怨咨。时王庭凑为部将，遣使于邺，既至，忽有微恙。数日，求医未能愈，因诣五明，究平生否泰。道士即为卜之，卦成而三钱并舞，良久方定，而六位俱重。道士曰：「此卦纯干，变为坤。坤，土也，地也。大夫将来秉旄不远，兼有土地山河之分，事将集矣，宜速归乎！」庭凑闻其言，遽自掩其耳。是夜，又梦白须翁形容伟异，侍从十余人，皆手持小玉斧，召王公而前，谓曰：「患难将及，不可久留。」既觉，庭凑疑惧，即辞魏帅而回。比及还家，未逾旬，值军民大变，弘正为乱兵所害，士大夫将校共推庭凑，庭凑再三退让，众不听，拥胁而立之。翌日，飞章上奏。朝廷闻之大骇，征兵攻讨，以裴度为元帅。赵人拒命二年，王师不能下。俄而敬宗即世，文皇帝嗣位，诏曰：「念彼生灵，久罹涂炭。虽元凶是罪，而赤子何辜？宜一切赦而宥之，就加节制。」仍诏庭凑子元逵入侍，因以寿春公主妻焉。庭凑既立，甚有治声，朝廷称之。在位十三年卒，赠太师。子元逵继立，官至太尉，二十六年薨。长子绍懿立二年，荒淫暴乱，众议废而杀之，立其弟绍鼎。绍鼎立六年卒。子景崇立十三年，官至中书令，爵常山王卒。子镕立，即赵王也，后恣横不道，为下所杀，立四十一年。自庭凑至镕，凡五世六主，一百余年灭。初，庭凑之立也，遣人诣邺，取五明置于府，为营馆舍，号五明先生院。公曾从容问曰：「某今已忝藩侯，将来禄寿，更为推之。」道人曰：「三十年。愿明公竭节勤王，爱民恤物。次则保神啬气，常以清俭为心，必享殊寿。后裔兼有二王，皆公余庆之所致也。春秋所谓『五世其昌，八世之后，莫之与京』。」公曰：「幸事已多，素无勋德，此言非所敢望。」因以数百金为寿，道士固辞不受，公亦固与之。载归其室，数日尽施之，一无留焉。二王：景崇封常山王，镕为赵王也。《耳目记》（《广记》二一七）。

## 徐　凝

1. []{#唐轶二十一-徐凝-1}
白乐天典杭州，江东进士多奔杭取解。时张祜自负诗名，以首冠为己任。既而徐凝后至。会郡中有宴，乐天讽二子矛盾。祜曰：「仆为解元，宜矣。」凝曰：「君有何嘉句？」祜曰：「《甘露寺》诗有『日月光先到，山河势尽来』。又《金山寺》诗有『树影中流见，钟声两岸闻』。」凝曰：「善则善矣，奈无野人句云『千古长如白练飞，一条界破青山色』。」祜愕然不对。于是一座尽倾，凝夺之矣。《唐摭言》二。

2. []{#唐轶二十一-徐凝-2}
见白居易[16](#唐轶二十-白居易-16)。

3. []{#唐轶二十一-徐凝-3}
徐凝，进士也。亡其系。喜作诗，当时赋庐山瀑布泉者，无虑千百辈，而凝为诗韵，颇为时辈所推许。其卒章云：「今古长如白练飞，一条界破青山色。」白居易以元老词客为时领袖，亦作诗美之，以为不可跂及。自尔凝声名借甚，而后世想见其风采者，独得此一诗也。盖其宗居易者其论如此。而或者有恶诗之目，以此方之李、杜之域，则特为凡陋耳。凝之字画有行法，固当因时而见。况其笔意自具儒家风范，非规规于学字者。存而论之，亦一种人物也。今御府所藏行书二。《宣和书谱》一五。

4. []{#唐轶二十一-徐凝-4}
凝官至侍郎，多吟绝句，曾吟庐山瀑布，脍炙人口。又题处州云山黄帝上升之所鼎湖，盖黄帝铸鼎处也，有池在山顶。诗云：「黄帝旌旗去不回，空余片石碧崔嵬。有时风卷鼎湖浪，散作晴天雨点来。」自后无敢题者。《郡阁雅谈》（《唐诗纪事》五二）。

## 张　祜

1. []{#唐轶二十一-张祜-1}
见白居易[16](#唐轶二十-白居易-16)、[17](#唐轶二十-白居易-17)。
2. []{#唐轶二十一-张祜-2}
见白居易[16](#唐轶二十-白居易-16)、[17](#唐轶二十-白居易-17)。

3. []{#唐轶二十一-张祜-3}
见徐凝[1](#唐轶二十一-徐凝-1)。

4. []{#唐轶二十一-张祜-4}
张祜，元和、长庆中深为令狐文公所知。公镇天平日，自草荐表，令以新旧格诗三百篇随表进献。辞略曰：「凡制五言，苞含六义，近多放诞，靡有宗师。前件人久在江湖，早工篇什，硏机甚苦，搜象颇深，辈流所推，风格罕及云云。谨令录新旧格诗三百首，自光顺门进献，望请宣付中书门下。」祜至京师，方属元江夏偃仰内庭，上因召问祜之辞藻上下，稹对曰：「张祜雕虫小巧，壮夫耻而不为者，或奖激之，恐变陛下风教。」上颔之，由是寂寞而归。祜以诗自悼，略曰：「贺知章口徒劳说，孟浩然身更不疑。」《唐摭言》一一。又《广记》一八一引。《诗话总龟》前集四四。《唐诗纪事》五二。《唐才子传》六。

5. []{#唐轶二十一-张祜-5}
见王智兴[3](#唐轶二十一-王智兴-3)。

6. []{#唐轶二十一-张祜-6}
令狐赵公镇维扬，处士张祜尝与狎䜩。公因视祜改令曰：「上水船，风又急，帆下人，须好立。」祜应声答曰：「上水船，船底破，好看客，莫倚柂。」《唐摭言》一三。又《广记》二五一引。

7. []{#唐轶二十一-张祜-7}
张祜客淮南幕中，赴宴，时杜紫微为支使，南座有属意之处，索骰子赌酒，牧微吟曰：「骰子逡巡裹手拈，无因得见玉纤纤。」祜应声曰：「但知报道金钗落，髣髴还应露指尖。」《唐摭言》一三。又《广记》二五一引。《古今诗话》（《诗话总龟》前集二三）。

8. []{#唐轶二十一-张祜-8}
「故国三千里，深宫二十年。一声《河满子》，双泪落君前。」「自倚能歌曲，先皇掌上怜。新声何处唱，肠断李延年。」二章祜所作宫词也，传入宫禁。武宗疾笃，目孟才人曰：「吾即不讳，尔何为哉！」指笙囊泣曰：「请以此就缢。」上悯然。复曰：「妾尝艺歌，请对上歌一曲，以泄其愤。」上许。乃歌「一声《河满子》」，气亟立殒。上令医候之，曰：「脉尚温而肠已绝。」帝崩，柩重不可举。或曰：「非俟才人乎？」爰命其榇，榇至乃举。祜为《孟才人叹》，序曰：「才人以诚死，上以诚命，虽古之义激，无以过也。」歌曰，「偶因歌态咏娇嚬，传唱宫中十二春。却为一声《河满子》，下泉须吊旧才人。」《唐诗纪事》五二。参见武宗孟才人[1](#)、[2](#)。

9. []{#唐轶二十一-张祜-9}
会昌四年，李相公绅节镇淮南日，所为尊贵，薄于布衣，若非皇族卿相嘱致，无有面者。张祜与崔涯同寄府下，前后廉问向祜诗名，悉蒙礼重，独李到镇不得见焉。祜遂修刺谒之，诗题衔「钓鼇客」，将俟便呈之。相国遂令延入，怒其狂诞，欲于言下挫之。及见祜，不候从容，及问曰：「秀才既解钓鼇，以何物为竿？」祜对曰：「用长虹为竿。」又问曰：「以何物为钩？」曰：「以初月为钩。」又问曰：「以何物为饵？」曰：「用唐朝李相公为饵。」相公良久思之，曰：「用予为饵，钓亦不难致。」遂命酒对斟，言笑竟日，怜祜触物善对，遂为诗酒之知。议者以祜矫谕异端，相国悦其取媚，故史不称之，恶其伪也。《鉴诫录》七。《孔氏谈苑》五。　案：自称钓鳌客，又见李白[7](#唐轶十四-李白-7)。王严光1。

10. []{#唐轶二十一-张祜-10}
进士崔涯、张祜下第后，多游江淮。常嗜酒，侮谑时辈，或乘饮兴，即自称豪侠。二子好尚既同，相与甚洽。崔因醉作《侠士》诗云：「太行岭上三尺雪，崔涯袖中三尺铁。一朝若遇有心人，出门便与妻儿别。」由是往往播在人口：崔、张真侠士也。以此人多设酒馔待之，得以互相推许。一旦张以诗上牢盆使，出其子授漕渠小职。得堰俗号冬瓜。张二子，一椿儿，一桂子，有诗曰：「椿儿绕树春园里，桂子寻花夜月中。」人或戏之曰：「贤郎不宜作此等职。」张曰：「冬瓜合出祜子。」戏者相与大哂。后岁余，薄有资力。一夕，有非常人装饰甚武，腰剑手囊，贮一物流血于外，入门谓曰：「此非张侠士居也？」曰：「然。」张揖客甚谨。既坐，客曰：「有一讐人，十年莫得，今夜获之，喜不可已。」指其囊曰：「此其首也。」问张曰：「有酒否？」张命酒饮之。客曰：「此去三数里有一义士，余欲报之，则平生恩讐毕矣。闻公气义，可假余十万缗，立欲酬之，是余愿矣。此后赴汤蹈火，为狗为鸡，无所惮。」张且不吝，深喜其说，乃倾囊烛下，筹其缣素中品之物量而与之。客曰：「快哉！无所恨也。」乃留囊首而去，期以却回。及期不至，五鼓绝声，东曦既驾，杳无踪迹。张虑以囊首彰露，且非己为，客既不来，计将安出？遣家人将欲埋之。开囊出之，乃豕首也。因方悟之而叹曰：「虚其名，无其实，而见欺之若是，可不戒欤！」豪侠之气自此而丧矣。《桂苑丛谈》。又《广记》二三八引。

11. []{#唐轶二十一-张祜-11}
见崔涯[1](#唐轶二十一-崔涯-1)。

12. []{#唐轶二十一-张祜-12}
张祜客于丹徒，有朱坛者轻佻，侮慢祜之篇咏，后坛与祜卷，欲其润饰之，祜乃戏简二十字，欣而不悟，厚为饯别焉：「昔人有玉盌，击之千里鸣。今日覩斯文，盌有当时声。」温州颜郎中，儒士也，不知弧矢之能，张祜观其骑猎马上，以诗戏之曰：「忽闻射猎出军城，人着戎衣马带缨。倒把角弓呈一箭，满山狐兔当头行。」张祜为冬瓜堰官，憾其牛户无礼，责欲鞭笞，无不取给于其中也，然无倦，秀才居多，职事皆怯于祜。钱塘酒徒朱冲和小舟经过，祜令语曰：「张祜前称进士，不亦难乎？」冲和乃自启名，而赠诗嘲之。祜平生傲诞，至于公侯，未如斯之挫也。诗曰：「白在东都元已薨，兰台凤阁少人登。冬瓜堰下逢张祜，牛屎堆边说我能。」《云溪友议》中。

13. []{#唐轶二十一-张祜-13}
《云溪友议》载酒徒朱冲嘲张祜云：「白在东都元已薨，鸾台凤阁少人登。冬瓜堰下逢张祜，牛矢滩边说我能。」以祜时为堰官也。按承吉以处士自高，诸侯府争相辟召，性狷介不容物，辄自劾去，岂肯屈就堰官之辱耶。《金华子杂说》云：祜死，子虔望亦有诗名，尝求济于嘉兴裴弘庆，署之冬瓜堰官，虔望不服，弘庆曰：「祜子守冬瓜，已过分矣。」此说似有理也。《春渚纪闻》七。

14. []{#唐轶二十一-张祜-14}
张祜诗名闻于海外，居润州之丹阳。尝作《侠客传》，盖祜得隐侠术，所以托词自叙也。崇远犹忆往岁赴恩门，请承乏丹阳，因得追寻往迹。而祜之故居，垝垣废址，依然东郭长河之隅。常讯于庐里，则乱前故老犹存，颇能记忆旧事，说祜之行止，亦不异从前所闻。问其隐侠，则云：不覩他异，唯邑人往售物于府城，每抵晚归时，犹见祜巾褐杖履相翫酒市，己则劲步出郭，夜回县下，及过祜门，则又先归矣。如此恒常不以为怪。从县至府七十里，其迢递而蹑履速，人莫测焉。《金华子》下。

15. []{#唐轶二十一-张祜-15}
张祜苦吟，妻孥唤之不应，以责祜，祜曰：「吾方口吻生花，岂恤汝辈！」《白氏金锁》（《云仙杂记》五）。《唐才子传》六。

16. []{#唐轶二十一-张祜-16}
后苑有宫髻石，世传张祜旧物，上有杜紫微杭州刻字相寄之迹，祜以其形若宫髻，故名之云。祜平生癖好太湖石，故三吴牧伯多以为赠焉。《江南余载》下。《诗话总龟》前集四五。

17. []{#唐轶二十一-张祜-17}
进士颜萱过祜丹阳遗居，见其爱姬崔氏，贫居荆榛下，有一子杞儿，求食汝坟矣。悯然作诗吊之。萱诗曰：「忆昔为儿逐我兄，曾抛竹马拜先生。书斋已换当时主，诗壁空题故友名。岂是争权留怨敌，可怜当路尽公卿。柴扉草屋无人问，犹向荒田责地征。」《唐诗纪事》五二。据颜萱《过张祜故居诗序》而成。

18. []{#唐轶二十一-张祜-18}
张祜，字承吉。有三男一女，桂子、椿儿、椅儿。桂子、椿儿皆物故，唯女与椅在。椅儿名虎望，亦有诗名。后求济于嘉兴监裴弘庆，署之冬瓜堰官，望不甘。庆曰：「祜子之守冬瓜，所谓过分。」《南部新书》丁。

## 崔　涯

1. []{#唐轶二十一-崔涯-1}
崔涯者，吴楚之狂生也，与张祜齐名。每题一诗于倡肆，无不诵之于衢路。誉之则车马继来，毁之则杯盘失错。嘲曰：「谁得苏方木，犹贪玳瑁皮。怀胎十个月，生下昆仑儿。」又：「布袍披袄火烧毡，纸补箜篌麻接弦。更着一双皮展子，纥梯纥榻出门前。」又嘲李端端：「黄昏不语不知行，鼻似烟窗耳似铛。独把象牙梳插鬓，昆仑山上月初生。」端端得此诗，忧心如病，使院饮回，遥见二子蹑屐而行，乃道傍再拜兢惕曰：「端端祗候三郎、六郎，伏望哀之。」又重赠一绝句粉饰之，于是大贾居豪，竞臻其户。或戏之曰：「李家娘子，才出墨池，便登雪岭。何期一日，黑白不均？」红楼以为倡乐，无不畏其嘲谑也，祜、涯久在维扬，天下晏清，篇词纵逸，贵达钦惮，呼吸风生，畅此时之意也。赠诗曰：「觅得黄骝被绣鞍，善和坊里取端端。扬州近日浑成差，一朵能行白牡丹。」杂嘲二首：「二年不到宋家东，阿母深居僻巷中。含泪向人羞不语，琵琶弦断倚屏风。」「日暮迎来画阁中，百年心事一宵同。寒鸡鼓翼纱窗外，已觉恩情逐晓风。」又悼妓诗曰：「赤板桥西小竹篱，槿花还似去年时。淡黄衫子都无也，肠断丁香画雀儿。」崔生之妻雍氏者，乃扬州摠校之女也，仪质闲雅，夫妇甚睦。雍族以崔郎甚有诗名，资赡每厚。崔生常于饮食之处，略无裨敬之颜，但呼妻父「雍老」而已。雍久之而不能容，勃然杖剑，呼女而出崔秀才曰：「某河朔之人，唯袭弓马，养女合嫁军门，徒慕士流之德。小女违公，不可别醮，便令出家。汝若不从，吾当挥剑！」立令涯妻剃发为尼，涯方悲泣悔过，雍亦不听分疏，亲戚挥恸，别易会难。涯不得已，裁诗留赠。至今江浦离愁，莫不吟讽是诗而惜别也。诗曰：「陇上流泉陇下分，断肠呜咽不堪闻。姮娥一日宫中去，巫峡千秋空白云。」《云溪友议》中。又《广记》二五六引。《诗话总龟》前集四一。《唐诗纪事》五二。

2. []{#唐轶二十一-崔涯-2}
见张祜[10](#唐轶二十一-张祜-10)。

## 路　豹

1. []{#唐轶二十一-路豹-1}
洛中顷年有僧得数粒所谓舍利者，贮于瑠璃器中，昼夜香灯，檀施之利，日无虚焉。有士子追于寒馁，因请僧，愿得舍利掌而观瞻，僧遂出瓶授舆，遽即吞之。僧惶骇如狂，复虑闻之于外。士子曰：「与吾几钱，当服药出之。」僧闻喜，遂赠二百缗，仍取万病丸与吃，俄顷泄痢，以益盎盛贮，濯而收之。此一事，东都储隐说。后即江表诗人路豹所为。豹非苟于利者，乃刚正之性，以惩无良。豹与张祜、崔涯三人为文酒之侣也。《尚书故实》。

## 皇甫弘

1. []{#唐轶二十一-皇甫弘-1}
皇甫弘应进士举，华州取解，酒忤于刺史钱徽，被逐出。至陕州求解讫，将越城关，闻钱自华知举，自知必不中第。……钱侍郎意欲挫之，放杂文过，侍郎私心曰：「人皆知我怒弘，今若庭辱之，即不可，但不与及第即得。」又令帖经。及牓成将写，钱心恐惧，欲改一人换一人，皆未决，反复筹度。近至五更不睡，谓子弟曰：「汝试取次，把一帙举人文章来。」既开，乃皇甫文卷，钱公曰：「此定于天也。」遂不改移。及第东归。《逸史》（《广记》二七八）。

## 浩虚舟

1. []{#唐轶二十一-浩虚舟-1}
见李程[2](#唐轶二十一-李程-2)、[3](#唐轶二十一-李程-3)。

## 李　群

1. []{#唐轶二十一-李群-1}
合淝李郎中群，始与杨衡、符载等同隐庐山，号「山中四友」。内一人不记姓名。先是封川李相迁阁长，会有名郎出牧九江郡者，执辞之际，屡以文柄迎贺于公。公曰：「诚如所言，庐山处士四人，傥能计偕，当以到京兆先后为齿。」既，公果主文。于是拥旌旗，造柴关，激之而笑。时三贤皆胶固，唯合淝公年十八，矍然曰：「及其成功，一也！」遂束书就贡。比及京师，已锁贡院，乃搥院门请引见。公问其所止，答云：「到京后时，未遑就馆。」合淝神质瓌秀，主副为之动容。因曰：「不为作状头，便可延于吾庐矣。」杨衡后因中表盗衡文章及第，诣阙寻其人，遂举，亦及第。或曰：见衡业古调诗，其自负者，有「一一鹤声飞上天」之句。初遇其人颇愤怒，既而问曰：「且『一一鹤声飞上天』在否？」前人曰：「此句知兄最惜，不敢辄偷。」衡笑曰：「犹可恕矣。」符载后佐李骘为江西副使，失意，去从刘辟。已上李群与杨衡、符载等事一节，事意、年代前后不相接，差互尤甚。《唐摭言》二。杨衡事又见《唐诗纪事》五一。

## 朱庆余

1. []{#唐轶二十一-朱庆余-1}
朱庆余校书既遇水部郎中张〔籍〕知音，遍索庆余新制篇什数通，吟改后，只留二十六章。水部置于怀抱而推赞欤。清列以张公重名，无不缮录而讽咏之，遂登科第。朱君尚为谦退，〔作〕《闺意》一篇以献张公。张公明其进退，寻亦和焉。诗曰：「洞房昨夜停红烛，待晓堂前拜舅姑。妆罢低声问夫壻：画眉深浅入时无？」张籍郎中酬曰：「越女新妆出镜心，自知明艳更沉吟。齐纨未足人间贵，一曲菱歌敌万金。」朱公才学，因张公一诗，名流于海内矣。《云溪友议》下。又《广记》一九九引。《唐诗纪事》四六。

## 刘采春

1. []{#唐轶二十一-刘采春-1}
见元稹[7](#唐轶二十-元稹-7)。

## 文　溆

1. []{#唐轶二十一-文溆-1}
《文溆子》：长庆中，俗讲僧文溆善吟经，其声宛畅，感动里人。乐工黄米饭依其念四声观世音菩萨，乃撰此曲。《乐府杂录》。

2. []{#唐轶二十一-文溆-2}
见唐文宗[37](#唐轶三-唐文宗-37)。

3. []{#唐轶二十一-文溆-3}
有文溆僧者，公为聚众谭说，假托经论所言，无非淫秽鄙亵之事。不逞之徒，转相鼓扇扶树。愚夫冶妇，乐闻其说，听者填咽。寺舍瞻礼崇奉，呼为和尚。教坊效其声调，以为歌曲。其甿庶易诱，释徒苟知真理，及文义稍精，亦甚嗤鄙之。近日庸僧以名系功德使，不惧台省府县，以士流好窥其所为，视衣冠过于仇雠，而溆僧最甚，前后杖背，流在边地数矣。《因话录》四。

## 韩志和

1. []{#唐轶二十一-韩志和-1}
飞龙衞士韩志和，本倭国人也。善雕木作鸾鹤鵶鹊之状，饮啄动静，与真无异。以关戾置于腹内，发之则凌云奋飞，可高百尺，至一二百步外方始却下。兼刻木作猫儿以捕鼠雀。飞龙使异其机巧，遂以事奏，上覩而悦之。志和更雕踏床，高数尺，其上饰之以金银彩绘，谓之见龙床。置之则不见龙形，踏之则鳞鬛爪牙俱出。及始进，上以足履之，而龙夭矫若得云雨。上怖畏，遂令撤去。志和伏于上前曰：「臣愚昧，致有惊忤圣躬。臣愿别进薄伎，稍娱至尊耳目，以赎死罪。」上笑曰：「所解伎何？试为我作之。」志和遂于怀中出一桐木合子，方数寸，中有物名蝇虎子，数不啻一二百焉，其形皆赤，云以丹砂啗之故也。乃分为五队，令舞《凉州》。上令召乐以举其曲，而虎子盘回宛转，无不中节。每遇致词处，则隐隐如蝇声。及曲终，累累而退，若有尊卑等级。志和臂虎子，令于上前猎蝇于数百步之内，如鹞捕雀，罕有不获者。上嘉其小有可观，即赐以杂彩银椀。志和出宫门，悉转施于他人。不逾年竟不知志和之所在。《杜阳杂编》中。又《广记》二二七引。《仙传拾遗》（《广记》七五）。《云仙杂记》一○。

## 石火胡

1. []{#唐轶二十一-石火胡-1}
上降日，大张音乐，集天下百戏于殿前。时有妓女石火胡，本幽州人也，挈养女五人，才八九岁。于百尺竿上张弓弦五条，令五女各居一条之上，衣五色衣，执戟持戈，舞《破阵乐》曲。俯仰来去，赴节如飞。是时观者目眩心怯。火胡立于十重朱画床子上，令诸女迭踏以至半空，手中皆执五彩小帜，床子大者始一尺余。俄而手足齐举，为之踏《浑脱》，歌呼抑扬，若履平地。上赐物甚厚。文宗即位，恶其太险伤神，遂不复作。《杜阳杂编》中。

## 裴　航

1. []{#唐轶二十一-裴航-1}
长庆中，裴航下第游鄂渚，佣舟还都。有樊氏女同载，航赂其侍儿，以诗求达曰：「同为胡越犹怀思，况遇天花隔锦屏。傥若玉京朝会去，愿随鸾鹤入青冥。」樊答诗曰：「一饮琼浆百感生，玄霜捣尽见云英。蓝桥便是神仙宅，何必崎岖上玉清？」世传蓝桥云英之事未必信，姑载于此。《唐诗纪事》四八。事据裴铏《传奇》。

## 韦处厚

1. []{#唐轶二十一-韦处厚-1}
见刘禹锡[2](#唐轶二十-刘禹锡-2)。

2. []{#唐轶二十一-韦处厚-2}
见段文昌[4](#唐轶二十一-段文昌-4)。

3. []{#唐轶二十一-韦处厚-3}
〔长庆四年〕七月，翰林学士韦处厚于浴堂中，因谏游畋及晏起曰：「臣有大罪，愿碎首于陛下前。」上曰：「何事？」处厚对曰：「臣不以死谏先圣，令先圣好畋及色，以致不寿，合当诛戮。所以不死谏者，为陛下在春宫，年已十五。今陛下皇子始一岁，臣是以不避死亡之诛。」上大悦，深感其言，赐锦彩一百匹，银器四事。《唐会要》五七。

4. []{#唐轶二十一-韦处厚-4}
韦公作相，债帅鲜矣。言韦处厚当轴，帅臣不用纳赂。《海录碎事》一○下。

5. []{#唐轶二十一-韦处厚-5}
建中中，有僧竭造曼殊堂，将版基于水际，虑伤生命，乃建三月道场，祝一足至多足、无足，令他去。及掘地至泉，不遇虫蚁。又以复素过水，有虫投一井水中，号护生井，至今涸。又铸铜蟾为息烟灯，天下传之。今曼殊院尝转经，每赐香，宝台甚显，登之，四极眼界。其上层窗下尉迟画，下层窗下吴道玄画，皆非其得意也。丞相韦处厚，自居内廷至相位，每归，辄至此塔，焚香瞻礼。《酉阳杂俎》续集六。

## 路　随

1. []{#唐轶二十一-路随-1}
路隋年在龆龄，丧其父。至十许岁，其母问曰：「识尔父否？」隋呜咽无言，不识也。母曰：「只尔一面。」隋后殒绝。以至成人，终身不揽镜。加以至行纯古，士大夫推之。朱崖慕其德，以爱女适隋之子。李太尉家有路郎，隋之子也，官至当州守，生资唯有琴十张。《语录》（《御览》四一四）。

2. []{#唐轶二十一-路随-2}
路相随幼孤。其母问：「汝识汝父否？」曰：「不识。」母曰：「正如汝面。」随号绝久之。终身不照镜。李卫公慕其淳素笃行，结为亲家，以女适路氏。《唐语林》一。《芝田录》（《类说》一一）。

3. []{#唐轶二十一-路随-3}
唐路丞相随，父泌，从浑瑊会平凉，为虏所执，死焉。随方在婴襁中。迨十岁，母谓随曰：「汝还识汝父否？」随呜咽无言。母曰：「祇汝眉目宛若父之眉目。」随遂览照观之，殒绝于地。后终身不复临镜。《该闻录》（张本《说郛》九、陶本《说郛》三九）。

4. []{#唐轶二十一-路随-4}
唐文宗朝宰相路随，志行清俭，常闭门不见宾客。状貌或似其先人，以此未尝视镜。又感其父没蕃，终身不背西坐，其寝西首。《独异志》中。《南部新书》甲。

## 李宗闵

1. []{#唐轶二十一-李宗闵-1}
见牛僧孺[12](#唐轶二十一-牛僧孺-12)。

2. []{#唐轶二十一-李宗闵-2}
文宗恶朋党，指杨虞卿为□首，实李相宗闵所引。上令出知常州。宗闵见上怒，即顺旨云：「外人指虞卿所居南亭子为『行中书』，每日聚议，所以臣不与好官。」德裕曰：「给事中、中书舍人不是好官，更何官是好官？」宗闵失色。《献替记》（《类说》七）。

3. []{#唐轶二十一-李宗闵-3}
见李德裕[16](#唐轶二十三-李德裕-16)、[44](#唐轶二十三-李德裕-44)。
4. []{#唐轶二十一-李宗闵-4}
见李德裕[16](#唐轶二十三-李德裕-16)、[44](#唐轶二十三-李德裕-44)。

5. []{#唐轶二十一-李宗闵-5}
靖安李少师虽居贵位，不以威重隔物。与宾僚饮宴谭笑，曲尽布衣之欢，不记过失。善饮酒。暑月临水，以荷为杯，满酌密系，持近人口，以筯刺之，不尽则重饮。燕散，有人言昨饮大欢者，公曰：「今日言欢，则明前之不欢，无论好恶，一不得言。」段相文昌性介狭，燕席宾客有眉睫之失，必致怪讶。在西川，有进士薛太白饮酒，称名太多，明日遂不复召。元和已来，宰相有两李少师，故以所居别之。永宁少师固言，性狷急，为士大夫所非。靖安少师事具国史。《因话录》二。又《广记》二四四引。《唐语林》三。文末小注亦见《唐语林》七。

6. []{#唐轶二十一-李宗闵-6}
大僚睦亲敦旧者，前辈有司徒郑公，中间有杨詹事马、柳卿公元，近日李相国武都公宗闵，士大夫间罕俦。《因话录》二。《唐语林》一。　案：「杨詹事马柳卿公元」，当为「杨詹事凭、柳卿元公」，即杨凭、柳公绰。

7. []{#唐轶二十一-李宗闵-7}
李相国武都公知贡举，门生多清秀俊茂，唐冲、薛庠、袁都辈，时谓之「玉笋」。《因话录》三。又《广记》一八一引。《唐语林》四。

8. []{#唐轶二十一-李宗闵-8}
见唐文宗[31](#唐轶三-唐文宗-31)。

9. []{#唐轶二十一-李宗闵-9}
见周隐克[1](#唐轶二十二-周隐克-1)。

## 牛僧孺

1. []{#唐轶二十一-牛僧孺-1}
彭昌者，其先陇西人也。世习儒学，为乡里所推。初，唐相牛僧孺，其祖远仕交广，罢秩，还至郴、衡间，为山贼所剽掠。惟僧孺母子获存，遂亡入江南，止于庐陵禾川焉。迨长，为母所训，遂习先业。县之北有山名絮芋源，下有古台，古老传为聪明台。其下有涌水，曰聪明泉。古今学者，多于此成业。僧孺乃舍其上而肄业，迨十数年，博有文学。会母死，遂葬于县之西南才德乡大学里。既随计长安，以文投吏部韩退之与皇甫湜，大为知遇，使候其出，乃往署门以誉之，凡自遗、补而下迨百人皆剌谒焉，由是声华蔚然。擢上第，不十数年，累秩相辅。时昌四世祖居于僧孺母墓之侧，应诸科举，至京师，僧孺闻而引与见，问其坟陵，彭氏幼而不知，默不能对。及归，为修其茔。会僧孺罢相，出镇襄阳，未几暴薨，故其坟未曾封。至今本县图经俱载聪明泉侧有牛相读书堂，余址尚存。其墓所左右前后，峰峦绝秀，宛如侍衞，曲涧流波，逶迤而去，颇为人所钦慕。而昌之子孙，或农或儒，世不绝人焉。《江南野史》六。　案：《能改斋漫录》五有考辨之文，可参看。

2. []{#唐轶二十一-牛僧孺-2}
丞相牛公应举，知于頔相之奇俊也，特诣襄阳求知，住数月，两见，以海客遇之，牛公怒而去。去后，忽召客将问曰：「累日前有牛秀才，发未？」曰：「已去。」「何以赠之？」曰：「与之五百。」「受之乎？」曰：「掷之于庭而去。」于公大恨，谓宾佐曰：「某盖事繁有阙违者。」立命小将賷绢五百，书一函，追之，曰：「未出界即领来，如已出界即送书信。」小将于界外追及，牛公不启封，揖回。《幽闲鼓吹》。

3. []{#唐轶二十一-牛僧孺-3}
见刘禹锡[9](#唐轶二十-刘禹锡-9)。

4. []{#唐轶二十一-牛僧孺-4}
刘禹锡曰：牛丞相奇章公初为诗，务奇特之语，至有「地瘦草丛短」之句。明年秋卷成，呈之，乃有「求人气色沮，凭酒意乃伸」。益加能矣。明年乃上第。《刘宾客嘉话录》（《唐语林》二）。又《诗话总龟》前集一四引。

5. []{#唐轶二十一-牛僧孺-5}
奇章公始举进士，致琴书于灞浐间，先以所业谒韩文公、皇甫员外。时首造退之，退之他适，第留卷而已。无何，退之访湜，遇奇章亦及门。二贤见刺，欣然同契，延接询及所止，对曰：「某方以薄技卜妍丑于崇匠，进退惟命。一囊犹寘于国门之外。」二公披卷，卷首有《说乐》一章，未阅其词，遽曰：「斯高文，且以拍板为什么？」对曰：「谓之乐句。」二公相顾大喜，曰：「斯高文必矣！」公因谋所居，二公沉默良久，曰：「可于客户坊税一庙院。」公如所教，造门致谢。二公复诲之曰：「某日可游青龙寺，薄暮而归。」二公其日联镳至彼，因大署其门曰：「韩愈、皇甫湜同谒几官先辈不遇。」翌日，辇毂名士咸往观焉。奇章之名由是赫然矣。《唐摭言》七。又《广记》一八○引。《唐摭言》六。《唐诗纪事》三九。

6. []{#唐轶二十一-牛僧孺-6}
牛僧孺进士时，常握麦芒刀，字有缪误，随手删割点定。《三贤典略》（《云仙杂记》五）。

7. []{#唐轶二十一-牛僧孺-7}
术士相牛僧孺：「若青蝇拜贺，方能及第。」公疑之。及登科讫，归坐家庭，有青蝇作八行立，约数万，折躬再三良久乃去。《青阳记》（《云仙杂记》四）。

8. []{#唐轶二十一-牛僧孺-8}
相国牛僧孺，字思黯，或言牛仙客之后。居宛、叶之间。少单贫力学，有倜傥之志。唐永贞中，擢进士第，时与同辈过政事堂，宰相谓曰：「埽厅奉候。」僧孺独出曰：「不敢。」众耸异之。元和初，登制科。历省郎、中书舍人、御史、中书门下平章事、扬州、建州两镇、东都留守、左仆射。先是撰《周秦行记》，李德裕切言短之。大中初卒，未赐谥，后白敏中入相，乃奏定谥曰简。《北梦琐言》一。《唐语林》三。

9. []{#唐轶二十一-牛僧孺-9}
见韦干度[1](#唐轶十九-韦干度-1)。

10. []{#唐轶二十一-牛僧孺-10}
河南府伊阙县，前临大溪，每僚佐有入台者，即水中先有小滩涨出石砾金沙，澄澈可爱。牛相国为县尉，一旦忽报滩出。翌日，宰邑者与同僚列筵于亭上观之。因召耆宿备询其事，有老吏云：「此必分司御史，非西台之命。若是西台，滩上当有㶉𫛶双立。前后居人以此为则。」相国潜揣县僚无出于己，因举杯祝曰：「既能有滩，何惜㶉𫛶？」宴未终，俄有一双飞下。不旬日，拜西台监察御史。《剧谈录》上。又《广记》一三八引、《御览》九二五引。《南部新书》己。

11. []{#唐轶二十一-牛僧孺-11}
又新昌北街牛相国宅，即玄宗朝将作监康旧第，桑道茂谓之金杯，俱出良相者也。《剧谈录》下。

12. []{#唐轶二十一-牛僧孺-12}
京师语曰：「太牢笔，少牢口，南北东西何处走。」太牢，僧孺。少牢，虞卿。又曰：「门生故吏，不牛则李。」又曰：「丑侯 ，多用半装。」言僧孺取人，多取登朝及宗闵之门生，故谓之半装。《牛羊日历》（《续谈助》三）。《谈助》（《绀珠集》一一），又张本《说郛》七五引。

13. []{#唐轶二十一-牛僧孺-13}
牛奇章初与李卫公相善，尝因饮会，僧孺戏曰：「绮纨子，何预斯坐！」卫公衔之。后卫公再居相位，僧孺卒遭谴逐。世传《周秦行纪》，非僧孺所作，是德裕门人韦瓘所撰。开成中，曾为宪司所核，文宗览之，笑曰：「此必假名。僧孺是贞元中进士，岂敢呼德宗为沈婆儿也！」事遂寝。《贾氏谭录》。

14. []{#唐轶二十一-牛僧孺-14}
见李德裕[41](#唐轶二十三-李德裕-41)。

15. []{#唐轶二十一-牛僧孺-15}
长庆中，鄂州里巷间人，每语辄以牛字助之。又有一僧，自号牛师，乍愚乍智，人有忤之者，必云：「我兄即到，岂奈我何？」未几，而相国奇章公带平章事节度武昌军，其语乃绝。而牛师尚存。僧者，乃牛公之名也。方知将相之位，岂偶然耶？先是，元和初，韩尚书皐在夏口，就加节度使，自后复为观察使。长庆三年，崔相国植从刑部尚书除观察。明年冬，牛公实来。宰臣建节镇夏口，自牛公始也。《因话录》六。又《广记》一三八引。《续前定录》。

16. []{#唐轶二十一-牛僧孺-16}
见李德裕[16](#唐轶二十三-李德裕-16)。

17. []{#唐轶二十一-牛僧孺-17}
见杜牧[4](#唐轶二十二-杜牧-4)、[5](#唐轶二十二-杜牧-5)。

18. []{#唐轶二十一-牛僧孺-18}
牛相公僧孺镇襄州日，以久旱，祈祷无应。有处士不记名姓，众云豢龙者，公请致雨。处士曰：「江汉间无龙，独一湫泊中有之，黑龙也，强駈逐，必虑为灾难制。」公固命之。果有大雨，汉水泛涨，漂溺万户。处士惧罪，亦亡去。十年前，有人他处见犹在。《尚书故实》。又《广记》四二三引。《玉泉子》。

19. []{#唐轶二十一-牛僧孺-19}
见卢肇[4](#唐轶二十三-卢肇-4)。

20. []{#唐轶二十一-牛僧孺-20}
见皇甫松[1](#唐轶二十二-皇甫松-1)。

21. []{#唐轶二十一-牛僧孺-21}
乐天云：思黯自夸前后服钟乳三千两，而歌舞之妓甚多，乃谑予衰老。《唐诗纪事》三九。

22. []{#唐轶二十一-牛僧孺-22}
牛僧孺、李德裕相仇，不同国也，其所好则每同。今洛阳公卿园圃中石，刻奇章者，僧孺故物；刻平泉者，德裕故物，相半也。如李邦直归仁园，乃僧孺故宅，埋石数冢，尚未发，平泉在凿龙之右，其地仅可辨，求德裕所记花木，则易以禾黍矣。《邵氏闻见后录》二七。

23. []{#唐轶二十一-牛僧孺-23}
乐天作《牛奇章石记》曰：公嗜石，以甲乙丙丁为品：太湖为上，罗浮次之，天竺又次之，余为下。《鸡跖集》（《绀珠集》一二）。

24. []{#唐轶二十一-牛僧孺-24}
牛僧孺好石，石有一品者。《渔阳公石谱》（张本《说郛》一六）。

25. []{#唐轶二十一-牛僧孺-25}
殷僧辨、周僧达，与牛相公同母异父兄弟也。《南部新书》己。

## 李固言

1. []{#唐轶二十一-李固言-1}
唐李固言生于凤翔庄墅。雅性长厚，未习参谒。始应进士举，舍于亲表柳氏京第，诸柳昆仲率多戏谑。以相国不谙人事，俾习趋揖之仪，俟其磬折，密于乌巾上帖文字云：「此处有屋僦赁。」相国不觉。及出，朝士见而笑之。许孟容守常侍，朝中鄙此官，号曰「貂脚」，固不能为人延誉也。相国始以所业求知，谋于诸柳，诸柳与导行卷去处，先令投谒许常侍。相国果诣骑省，高阳公慙谢曰：「某官绪极闲冷，不足发君子声采，虽然，已藏之于心。」又覩乌巾上文字，知其朴质。无何，来年许公知礼闱，李相国居状头及第。是知柳氏之戏侮，足致陇西之速遇也。《北梦琐言》三。又《广记》一八○引。

2. []{#唐轶二十一-李固言-2}
李固言初未第时，过洛，有胡卢先生者，知神灵间事，曾诣而问命。先生曰：「纱笼中人，勿复相问。」及在长安，寓归德里。人言圣寿寺中有僧善术数，乃往诣之。僧又谓曰：「子纱笼中人。」是岁元和七年，许孟容以兵部侍郎知举。固言访中表间人在场屋之近事者，问以求知游谒之所，斯人且以固言文章甚有声称，必取甲科，因绐之曰：「吾子须首谒主文，仍要求见。」固言不知其误之，则以所业径谒孟容。孟容见其著述甚丽，乃密令从者延之，谓曰：「举人不合相见。必有嫉才者。」使诘之，固言遂以实对。孟容许第固言于牓首，而落其教者姓名，乃遣秘焉。既第，再谒圣寿寺，问纱笼中之事。僧曰：「吾常于阴府往来，有为相者，皆以形貌，用碧纱笼于庑下，故所以知。」固言竟出入将相，皆验焉。《补录记传》（《广记》一五五）。

3. []{#唐轶二十一-李固言-3}
元和初，进士李固言就举。忽梦去看牓，见李固言第二人上第。及放牓，自是顾言，亦第二人。固言其年又落。至七年，许孟容下状头登第。《感定录》（《广记》一五五）。

4. []{#唐轶二十一-李固言-4}
元和六年，京兆韦词为宛陵廉使房武从事。秋七月，微雨，词于公署，因昼寝，忽梦一人投刺，视之了然，见题其字曰「李故言」。俄于恍惚间，空中有人言：「明年及第状头。」是时元和初有李顾言及第，意甚讶其事，为名中少有此故字者，焉得复有李故言哉？秋八月，果有取解举人具名投刺，一如梦中，但故为固耳，即今西帅李公也。词閟梦中之事不泄，乃曰：「足下明年必擢第，仍居众君之首。」是冬，兵部侍郎许孟容知举，果擢为牓首。初固言尝梦著宋景衣。元和十年已后，景甚著，时望籍甚，有拜大宪之耗。及景自司刑郎中知杂，出为泽州刺史，寻又物故。固言心疑其梦。长庆初，穆宗有事于圆丘，时固言居左拾遗。旧例：谏官从驾行礼者，太常各颁礼衣一袭。固言所服，因褰衣观其下，乃见书云：「左补阙宋景衣。」固言自说于班行。《续定命录》（《广记》二七八）。

5. []{#唐轶二十一-李固言-5}
相国李公固言，元和六年下第游蜀，遇一老姥，言：「郎君明年芙蓉镜下及第，后二纪拜相，当镇蜀土，某此时不复见郎君出将之荣也。」明年，果然状头及第，诗赋题有人镜芙蓉之目。后二十年，李公登庸，其姥来谒，李公忘之，姥通曰：「蜀民老姥尝嘱季女者。」李公省前事，具公服谢之，延入中堂见其妻女。坐定，又曰：「出将入相定矣。」李公为设盛馔，不食，唯饮酒数杯，即请别，李固留不得，但言乞庇我女。赠金皂襦帼并不受，唯取其妻牙梳一枚，题字记之，李公从至门，不复见。及李公镇蜀日，卢氏外孙子九龄不语，忽弄笔砚，李戏曰：「尔竟不语，何用笔砚为？」忽曰：「但庇成都老姥爱女，何愁笔砚无用也。」李公惊悟，即遣使分诣诸巫。巫有董氏者，事金天神，即姥之女，言能语此儿，请祈华岳三郎。如其言，诘旦，儿忽能言。因是蜀人敬董如神，祈无不应，富积数百金，恃势用事，莫敢言者。洎相国崔郸来镇蜀，遽毁其庙，投土偶于江，仍判责事金天王董氏杖背，递出西界，今在贝州。李公壻卢生舍之于家，其灵歇矣。《酉阳杂俎》续集二。又《广记》一五五引。

6. []{#唐轶二十一-李固言-6}
见平曾[1](#唐轶二十二-平曾-1)。

7. []{#唐轶二十一-李固言-7}
文宗朝，刘从谏朝觐，渥泽甚厚，自谓河朔近无比伦，颇矜臣节，文武百辟尽凑其门。从谏广行金帛，赂诸权要，求登台席，人情多可，相国李公固言独无一言。从谏欲市其欢，玉不可染，欲谀其意，水不可穿，门馆不敢导其诚恳，遇休假，谒于私第，投诚沥恳，至于再三。相公正色谓曰：「仆射先君以东平之功，镇潞二十余年。及即世之后，仆射擅领戎务，坐邀朝命。朝廷以先君勋绩，不绝赏延，任居蕃阃，位剧南宫，岂是恩泽降于等伦，欲以何事效忠报国！仆射若请边陲一镇，大展筹谋，拓境复疆，乃为勋业。朝廷岂不以衮职之重，命赏封功；区区躁求，一何容易！某比谓仆射英雄忠义，首冠蕃臣；今求佩相印，拥节旄，荣归旧藩，亦河朔寻常倔强之臣所措履也，忠节安在，深为解体。」从谏矍然禁口无辞，再拜趋出。然从谏厚赂幸臣，旬日间果以本官加平章事，遽辞归镇。宰相饯于邮亭，李相公谓曰：「相公少年昌盛，勉报国恩，幸望保家，勿殃后嗣。」从谏以笏扣头，洒泪而辞。及至本镇，谓从事将校曰：「昨者入觐阙庭，遍观朝德，唯李公峻直贞明，凛然可惧，真社稷之重臣也！」《补国史》（《通鉴考异》二○）。《唐语林》三。　案：《考异》曰：「固言此年未为相，其说妄也。」

8. []{#唐轶二十一-李固言-8}
见李宗闵[5](#唐轶二十一-李宗闵-5)。

## 宋申锡

1. []{#唐轶二十一-宋申锡-1}
唐丞相宋申锡，初为宰相，恩渥甚重，申锡亦颇以致升平为己任。时郑注交通纵放，以擅威柄，欲除去之，乃以友人王璠为京兆尹，密与之约，令察注不法，将献其状，擒于京兆府，杖杀之。既约定，璠飜覆小人也，以注方为中贵所爱，因欲亲厚之，乃尽以申锡之谋语焉。注因报知右军，不旬日，乃伪作申锡之罪状，令人告之云：以文字结于诸王，图谋不轨，以衣物金宝奇玉为质。且令人傚其手疏，皆至逼似。狱成于内，公卿众庶无不知其冤也，三事已降，迭入论之，方得谪为开州司马。至任数月，不胜其愤而卒。明年，有恩诏，令归葬京城。《逸史》（《广记》一二二）。

## 王　涯

1. []{#唐轶二十一-王涯-1}
唐宰相王涯奢豪贵极。庭穿大井，合木为柜，严其锁钥，天下宝玉珍珠琼璧，投置水中，汲水供涯所饮。未几犯法，为天兵枭戮而赤族，其肉色并如金。《独异志》下。又《广记》二三七引。

2. []{#唐轶二十一-王涯-2}
王相注《太玄经》，常取以卜，自言所中多于《易》筮。《国史补》中。《唐语林》一。

3. []{#唐轶二十一-王涯-3}
王涯居相位，有女适窦氏，欲求钱十七一作七十。万，市一玉钗。涯曰：「于女何惜？此妖物也，必与祸相随。」后数月，女自婚会归，告王曰：「前时玉钗，为冯外郎妻首饰矣，乃冯球也。」王叹曰：「冯为郎吏，妻之首饰有十七万钱，其可久乎？其善终乎？」冯为贾𫗧门人，最密。贾为东户，又取为属郎。贾有苍头，颇张威福，冯于贾忠，将发之未能。贾入相，冯一日遇苍头于门，召而勗之曰：「户部中谤辞不一，苟不悛，必告相国。」奴拜谢而去。未浃旬，冯晨谒贾，贾未兴。时方冬命火，内有人曰：「官当出。」俄有二青衣出曰：「相公恐员外寒，奉地黄酒三杯。」冯悦，尽举之。青衣入，冯出告其仆驭曰：「（喝）〔渴〕且咽。」粗能言其事，食顷而终。贾为兴叹出涕，竟不知其由。明年，王、贾皆遘祸。噫！王以珍玩奇货为物之妖，信知言矣。而徒知物之妖，而不知恩权隆赫之妖，甚于物也。冯以卑位贪货，已不能正其家。尽忠所事，而不能保其身，斯亦不足言矣。贾之获害门客于墙庑之间而不知，欲始终富贵，其可得乎？此虽一事，作戒数端。《南部新书》壬。　案：此当据柳玭《家训》写成，《新唐书·柳玭传》存《家训》梗概。

4. []{#唐轶二十一-王涯-4}
王涯初为大官，名德闻望颇为朝廷钦仰。末年恃宠固位，为士大夫讥之。其所居之地，妖怪屡见，知气者以不吉语告之，而涯广自引谕，曾无休退之意。及伏诛，时人谓王公祸至不省，惑矣。《杜阳杂编》中。

5. []{#唐轶二十一-王涯-5}
王沐者，涯之再从弟也，家于江南，老而且穷。以涯执相权，遂跨蹇驴至京师，索米僦舍。经三十余月，始得一见涯于门屏，所望不过一簿尉耳。涯潦倒无雁序之情。大和九年秋，沐方说涯之嬖奴以导所欲，涯始一召见，欵曲而许微官处焉。自是旦夕造涯之门以俟其命。及涯败露伏法，仇士良收王氏家族，沐方在涯私第，以为族人，被执而腰斩之。《杜阳杂编》中。

## 贾　𫗧

1. []{#唐轶二十一-贾𫗧-1}
贾𫗧布衣时谒滑台节度使贾躭，躭以𫗧宗党，复喜其文才宏丽，由是延纳之。忽一日宾客大会，有善相者在躭座中，及𫗧退而相者谓曰：「向来贾公子神气俊逸，当位极人臣。然当执政之时，朝廷微变。若当此际，诸公宜早避焉。」躭颔之，以至动容。及大和初，𫗧秉钧衡，有知者潜匿于山谷间，十有三四耳。《杜阳杂编》中。又《广记》二二三引。

2. []{#唐轶二十一-贾𫗧-2}
见王涯[3](#唐轶二十一-王涯-3)。

## 舒元舆　舒守谦

1. []{#唐轶二十一-舒元舆-1} []{#唐轶二十一-舒守谦-1}
李太尉在中书，舒元舆自侍御史辞归东都迁奉。太尉言：「近有僧自东来，云有一地，葬之必至极位。何妨取此！」元舆辞以家贫，不办别觅，遂归启护。他日，僧又经过，复谓太尉，曰：「前时地，已有人用之矣。」询之，乃元舆也。元舆自刑部侍郎平章事。《感定录》（《广记》一五六）。

2. []{#唐轶二十一-舒元舆-2} []{#唐轶二十一-舒守谦-2}
见李翺[1](#唐轶二十-李翺-1)。

3. []{#唐轶二十一-舒元舆-3} []{#唐轶二十一-舒守谦-3}
见唐文宗[5](#唐轶三-唐文宗-5)。

4. []{#唐轶二十一-舒元舆-4} []{#唐轶二十一-舒守谦-4}
舒守谦即元舆之族也，聪敏慧悟，富有春秋。元舆以源流非远，而礼遇颇厚，经岁处元舆舍，未尝一日间怠于车服饮馔。元舆谓之犹子，荐取明经第，官历秘书郎。及持相印，许列清曹命之。无何，末年以非过怒守谦，至于朔旦伏谒，顿不相见。由是日加谴责，亦为童仆辈白眼。守谦既不自安，遂置书于门下，辞往江南。元舆亦不见问。翌日办装出长安，咨嗟蹇分，怊怅自失，即驻马回望，泣涕涟洳。始达昭应，忽闻元舆之祸，释然惊喜。是时于宰相宅收捕家口，不问亲疏并从诛戮。《杜阳杂编》中。又《广记》一五六引。《唐语林》六。

## 李　训

1. []{#唐轶二十一-李训-1}
训为人长大美貌，口辩无前，常以英雄自任。会郑注介上党，出洛阳。训慨然太息曰：「当世操权力者龌龊苛细，无足与言。吾闻郑注为人好义而求奇士，且通于内官，易为因缘。」乃往说之。注见训大惊，如旧相识，遂结为死交。及注赴阙，请训行京师，为卜居供给，日夕往来，乘间奏于上。《甘露记》（《通鉴考异》二一）。

2. []{#唐轶二十一-李训-2}
训除名，流象州，会恩归于东洛。投谒诸处困乏，〔李〕逢吉叱之不顾。会郑注宾副上党，路经东都，于道投之，广以古今义烈披述衷款。注本凶邪，趋而附之，自此豁然相然诺，情契稠叠。及注征赴阙，训随而到京，别第安置。注因陈奏，言训文学优盛无比，上纳之。太和八年三月，以布衣在翰林，注之援也。《开成纪事》（《通鉴考异》二一）。

3. []{#唐轶二十一-李训-3}
郑注以方术进，举引朋党，荐《周易》博士李训，召入内署，为侍讲《周易》学士。敏捷有口辩，涉猎五经，言及《左氏》，以探上意。上幸蓬莱殿阅书，召训问曰：「〔许〕康佐所进《春秋列国经传》，朕览之久矣。战国时事，历历明白。朕曾问康佐：吴人伐越，获俘以为阍，杀吴子余祭；康佐云『穷究未精』，卿谓如何？」训曰：「吴人伐越获俘，俘即罪人，如今之所谓『生口』也。不杀，下蚕室肉刑，古谓之『阍寺』，即今之中使也。吴子，是国君长；余祭，名也。使中使主守舟楫，余祭往观之，为中使所杀。」上嗟叹。训曰：「君不近刑臣；近刑臣，即轻死之道也。吴子远贤良，亲刑臣，而有斯祸。鲁史书之，以垂鉴戒。」上曰：「左右密近刑臣多矣！余祭之祸，安得不虑？」训曰：「陛下睿圣，留意于未萌。若欲去泰去甚，臣愿遵圣算。累圣知之而不能远，恶之而不能去，睿旨如此，天下幸甚！」时郑注任工部尚书、侍讲学士，乃与训斥逐贤良，阴搆奸蠹，遂有甘露之事。《唐语林》六。《补国史》（《通鉴考异》二一）。

4. []{#唐轶二十一-李训-4}
见唐文宗[25](#唐轶三-唐文宗-25)。

5. []{#唐轶二十一-李训-5}
见宗密[1](#唐轶二十二-宗密-1)。

## 郑　注

1. []{#唐轶二十一-郑注-1}
越州上虞县过江二十余里，有南宝寺，在南宝村，过横岭则到。有好事者寻访山水，登岭行倦，息于树下，有村叟亦歇焉，共话山川形胜。指顾之间，见路侧一坟，老叟曰：「此坟若是丈夫，则无可说；若是女人，则子当为三公。」好事者异其言，访于寺僧，村民有知者曰：「此郑注母墓也。初，元和中，寺有女家人与村民石生通焉，有一儿，十余岁时，有客僧姓郑游止寺中，病苦痢逾月，寺僧常令此儿供给汤粥，甚得气力，拟乞为童子将去，问可否。诸僧曰：『其父石生存，待为问之。石生许可，固无所恡。』三纲问石生，生乃许焉。僧将去，因姓郑氏。僧以方书伎术教之，又别遇方士，颇精游艺，交谒王公，因遂荣达。大和中，恩渥隆异，除凤府节度使，因坐事伏诛，即郑注也。其母死后，寺僧葬于岭上。」则是老叟所指之坟也。《录异记》八。

2. []{#唐轶二十一-郑注-2}
〔大和〕五年，金吾将军孟文亮出镇邠郊，以与注姻懿之故，奏为军司马。路经奉天，防遏使、御史大夫王从亮薄其为人，不为之礼。注毁从亮于守澄，竟为守澄诬构，决杖投荒。未几，文亮没，罢职还城，守澄潜置为军画。时泽潞刘从谏本欲诛注，忌其权势，因辟为节度副使。才至潞州，涉旬之间，会上乖愈，大和七年十一月，驿征之赴阙，偶遭其时，圣体获愈；上悦之。自此恩宠渐隆，凡台省府县军戎，莫不从风。七年九月十三日，侍御史李款弹注「内通敕使，外连朝臣，两地往来，卜射财货，昼伏夜动，干窃化权，人不敢言，道路以目。城社转固，恐为祸胎，罪不容诛，理合显戮，其郑注请付有司」。时王涯重处台司，注之所致，又虑守澄党援，遂寝不行。注潜遁军司矣。《开成纪事》（《通鉴考异》二○）。参见李款[1](#唐轶二十二-李款-1)。

3. []{#唐轶二十一-郑注-3}
八年春暮，上对宰相叹天下无名医，便及郑注，精于服食。或欲置于翰林伎术院，或欲令为左神策判官。注自称衣冠，皆不愿此职。〔王〕守澄遂托〔刘〕从谏奏为行军司马。及赴职，宗闵又自山南令判官杨俭至泽潞与从谏要约，令郤荐入。《文武两朝献替记》（《通鉴考异》二○）。

4. []{#唐轶二十一-郑注-4}
注引舒元舆、李训俱擢相庭。注自诣宰臣李固言求凤翔节度使，固言刚劲不许，惟王涯、贾𫗧赞从其事。《开成纪事》（《通鉴考异》二一）。

5. []{#唐轶二十一-郑注-5}
郑注镇凤翔，皆择贞正之士以为幕席，亦欲遏其邪行。及注败，皆为监军所诛。《南部新书》甲。

6. []{#唐轶二十一-郑注-6}
郑注奸险，左道荧惑人主，为天下侧目。郑镇凤翔日，有草如茵，生于紫金带上。注既心有所图，乃喜谓芝瑞。识者以物反其所。夫草生于土，常也，今生于金，是反常也。郑氏之祸将至，其不久矣。《杜阳杂编》中。

7. []{#唐轶二十一-郑注-7}
太和中，郑注中纳山木如市，一根有至万钱者。郑覃力奏，勅以禁绝。《南部新书》壬。

8. []{#唐轶二十一-郑注-8}
郑注诛后，纳绢一百万疋，他物可知矣。《南部新书》丙。

9. []{#唐轶二十一-郑注-9}
瓜恶香，香中尤忌麝。郑注大和初赴职河中，姬妾百余，尽骑，香气数里，逆于人鼻。是岁自京至河中所过路，瓜尽死，一蔕不获。《酉阳杂俎》前集一九。又《广记》四一一引。

## 李　石

1. []{#唐轶二十一-李石-1}
李相公石，是庾尚书承宣门生。不数年，李佐魏博军，因奏事，特赐紫，而庾尚衣绯。人谓李侍御将紫底绯上座主。《因话录》三。《唐语林》四。

2. []{#唐轶二十一-李石-2}
庾承宣主文，后六七年方衣金紫，时门生李石，先于内庭恩锡矣。承宣拜命之初，石以所服紫袍金鱼拜献座主。《唐摭言》一五。又《广记》一八一引。《卓异记》。《广卓异记》一九。

3. []{#唐轶二十一-李石-3}
见唐文宗[8](#唐轶三-唐文宗-8)。

4. []{#唐轶二十一-李石-4}
李石相公镇荆，崔魏公在宾席，未几公擢拜翰林，明年登相位，时石犹在镇。故贺书曰：「宾筵初起，曾陪罇俎之欢；将幕未移，已在陶钧之下。」此李骘之词也。时为节度巡官。《唐摭言》一五。《唐书》（《广卓异记》七）。《唐语林》四。

5. []{#唐轶二十一-李石-5}
见李程[8](#唐轶二十一-李程-8)。

6. []{#唐轶二十一-李石-6}
三枝槐。相国李石河中永乐有宅，庭槐一本抽三枝，直过堂前屋脊，一枝不及。相国同堂兄弟三人，曰石，曰程，皆登第宰执，唯福一人，历七镇使相而已。《酉阳杂俎》续集一○。又《广记》四○七引。《玉泉子》。参看李福3。

## 郑　覃

1. []{#唐轶二十一-郑覃-1}
郑覃历官三十任，未尝出都门，便登相位，以至于终。《独异志》上。《南部新书》癸。

2. []{#唐轶二十一-郑覃-2}
见唐文宗[31](#唐轶三-唐文宗-31)。

3. []{#唐轶二十一-郑覃-3}
见唐文宗[36](#唐轶三-唐文宗-36)、陈夷行[1](#唐轶二十一-陈夷行-1)。

## 陈夷行

1. []{#唐轶二十一-陈夷行-1}
陈夷行，字周道。文宗时，仙韶乐工尉迟璋授王府率，右拾遗李洵直当衙论奏。郑覃、杨嗣复嫌以细故，谓洵直近名，夷行曰：「谏官当衙，正须论宰相得失，彼贱工安足言？然亦不可置不用。」帝即徙璋。《唐语林》六。参见唐文宗[36](#唐轶三-唐文宗-36)。　案：《阙史》下及《旧唐书·陈夷行传》载此事，「李洵直」作「窦洵直」，是。

## 杨嗣复

1. []{#唐轶二十一-杨嗣复-1}
见武元衡[3](#唐轶十九-武元衡-3)。

2. []{#唐轶二十一-杨嗣复-2}
〔开成四年〕宰臣杨嗣复累上表请退，优诏不许，寻又遣内官弓箭库使张克己就第宣曰：「凡大臣引退，或以年以疾，未有尚勇退之名，忘君臣大义。卿心以为知止，朕却以为近名。大臣进退，须系朕心，不可因侪列之一言，决然舍朕，于理未当。卿更思之。明日朕开延英，即便须参假候对。卿若不至，朕亦不坐。」及翌日，惶遽朝谒。上又慰安勉励曰：「我未放卿，焉得舍我？」其委重如此。《唐会要》五三。

3. []{#唐轶二十一-杨嗣复-3}
韦温迁右丞。文宗时，姚勗按大狱，帝以为能，擢职方员外郎。温上言：「郎官清选，不可赏能吏。」帝问故，杨嗣复对曰：「勗，名臣后，治行无疵。若吏才干而不入清选，他日孰肯当剧事者？此衰晋风，不可以法。」《唐语林》六。

4. []{#唐轶二十一-杨嗣复-4}
见刘蕡[2](#唐轶二十二-刘蕡-2)。

5. []{#唐轶二十一-杨嗣复-5}
见陈夷行[1](#唐轶二十一-陈夷行-1)。

6. []{#唐轶二十一-杨嗣复-6}
见李德裕[23](#唐轶二十三-李德裕-23)。

## 李　珏

1. []{#唐轶二十一-李珏-1}
武宗朝，任宰臣李德裕，虽丞相子，文学过人。性孤峭，嫉朋党如仇讐，挤牛僧孺、李宗闵、崔珙于岭南，杨嗣复、贞穆李公珏庭裕亲外叔祖。以会昌初册立事，亦七年岭外。上即位之后，岭表五相同日迁北。以吏部尚书李珏为检校尚书左仆射，充淮南节度使。珏字待价，赵郡赞皇人。早孤，居淮阴，事母以孝闻。弱冠徙之。举明经，李绛为华州刺史，一见谓人曰：「日角珠庭，非常人也。当掇进士科，明经碌碌，非子发迹之路。」一举不第。应进士，许孟容为宗伯，擢居上第。释褐，署乌重胤三城推官。调进书判高等，授渭南尉，迁左拾遗，左迁下邳令。丁母忧，庐居三年，不入室。免丧，诸侯羔雁，四府齐至门，皆不就。牛僧孺为武昌节度使，奏章先达银台，授殿中侍御史、内供奉、武昌掌书记。征归御史府。韦处厚秉政，一见笑曰：「清庙器，岂击搏者乎？」擢拜礼部员外，改吏部员外。李宗闵为相，以品流程式为己任，擢掌书命，改司勋员外、库部郎中。文宗召充翰林学士。珏风格端肃，属词敏赡，恩倾一时。累迁户部侍郎、承旨，许立相者屡矣。郑注以药术为侍讲学士，李训自流人召入内廷，珏未尝私焉。训、注交谮，贬江州刺史。未几，训为相，造假甘露，谋上左右，与王涯等一十一人赤族伏诛，人方伏珏守正之祐。征为户部侍郎，与杨嗣复同日命相。上虽求理心切，终优游不断。同秉政者陈夷行、郑覃请经术孤单者进用，珏与嗣复论地胄词采者居先。每延英议政，率相矛盾，竟无成政，但寄颊舌而已。文宗宴驾，以犹子陈王成美当璧为托。建桓立顺，事由两军。颍王即位，贬昭州刺史。上即位，累迁河阳三城节度使，吏部尚书。至是，崔郸薨于淮南，辍之，抚理凡三载。薨，谥贞穆。《东观奏记》上。《南部新书》丁。《唐语林》三。

2. []{#唐轶二十一-李珏-2}
与使主同时为相：杜佑、权德舆、牛僧孺、李珏。按德舆《杜公神道碑》云：「早忝宾席，晚联台座。」时牛公自中书侍郎出镇武昌，辟珏为书记。始授殿中侍御史。其后十余年间，珏已为户部侍郎、平章事，时牛公自右仆射再入为相，正共珏同列相庭，当代以为盛矣。《卓异记》。

3. []{#唐轶二十一-李珏-3}
见李德裕[23](#唐轶二十三-李德裕-23)。

4. []{#唐轶二十一-李珏-4}
见唐文宗[30](#唐轶三-唐文宗-30)。

## 仇士良

1. []{#唐轶二十一-仇士良-1}
见薛元赏[2](#唐轶二十二-薛元赏-2)。

2. []{#唐轶二十一-仇士良-2}
见裴思谦[1](#唐轶二十二-裴思谦-1)。

3. []{#唐轶二十一-仇士良-3}
元和初，酌酒犹用樽杓，所以丞相高公有「斟酌」之誉。虽数十人，一樽一杓，挹酒而散，了无遗滴。无何，稍用注子，其形若䓨，而盖、嘴、柄皆具。太和九年后，中贵人恶其名同郑注，乃去柄安系，若茗瓶而小异，目之曰「偏提」，论者亦利其便，且言柄有碍而屡倾仄。《资暇集》下。《事始》（《类说》三五、张本《说郛》一○）。《刘冯事始》（《绀珠集》一一、陶本《说郛》二六）。《唐语林》八。

4. []{#唐轶二十一-仇士良-4}
赤明香，世传仇士良家脯名也。轻薄甘香，殷红浮脆，后世莫及。《清异录》下。

# 唐人轶事汇编卷二十二

## 令狐楚

1. []{#唐轶二十二-令狐楚-1}
令狐楚久为太常博士，有诗云：「何日肩三署，终年尾百僚。」《南部新书》乙。《定命录》（《绀珠集》七）。

2. []{#唐轶二十二-令狐楚-2}
见裴度[15](#唐轶十九-裴度-15)。

3. []{#唐轶二十二-令狐楚-3}
相国令狐公楚自河阳征入，至阌乡，暴风，有裨将饲官马在逆旅，屋毁马毙。到京，公旋大拜。时魏义通以检校常侍代镇三城，裨将当还，缘马死，惧帅之责，以状请一字为押。公援笔判曰：「厩焚鲁国，先师惟恐伤人；屋倒阌乡，常侍岂宜问马？」《因话录》三。《四六话》下。

4. []{#唐轶二十二-令狐楚-4}
令狐文公除守兖州，州方旱，米价甚高。迓吏至，公首问米价几何，州有几仓，仓有几石。屈指独语曰：「旧价若干，诸仓出米若干，定价出粜，则可赈救。」左右窃听，语达郡中，富人竞发所蓄，米价顿平。《芝田录》（《类说》一一）。又张本《说郛》七四、陶本《说郛》三八引。

5. []{#唐轶二十二-令狐楚-5}
令狐绹父楚镇东平，绹侍以赴任。尝送亲友郊外逆旅中，有父老焉，似不知其令狐公也。时方久旱，绹因问民间疾苦，父老即陈以旱歉，盗贼且起。复曰：「而今却是风不鸣条，雨不破块时也。」绹以其言前后相反，诘之，父老答曰：「自某月不雨，至于是月，得非不破块乎？赋税征迫，贩妻鬻子，不给，继以桑柘，得非不鸣条乎？」绹即命驾，掩耳而去。《玉泉子真录》（张本《说郛》一一、陶本《说郛》四六）。《唐语林》六。

6. []{#唐轶二十二-令狐楚-6}
见李逢吉[7](#唐轶十九-李逢吉-7)。

7. []{#唐轶二十二-令狐楚-7}
见张祜[4](#唐轶二十一-张祜-4)。

8. []{#唐轶二十二-令狐楚-8}
见李商隐[1](#唐轶二十二-李商隐-1)。

9. []{#唐轶二十二-令狐楚-9}
见顾非熊[2](#唐轶二十三-顾非熊-2)。

10. []{#唐轶二十二-令狐楚-10}
见白敏中[9](#唐轶二十四-白敏中-9)。

## 王　起

1. []{#唐轶二十二-王起-1}
见李吉甫[4](#唐轶十九-李吉甫-4)。

2. []{#唐轶二十二-王起-2}
王文懿公起三任节镇，敭历省寺，赠守太尉。文宗颇重之，曾为诗写于太子之笏以扬之。又画仪形于便殿，师友目之曰「当代仲尼」。虽历外镇，家无余财，知其甚贫，诏以仙韶院乐宫逐月俸钱五百贯给之。起昧于理家，俸入其家，尽为仆妾所有，耄年寒馁，故加给焉。于时识者以起不能陈逊，而与伶人分俸，利其苟得，此为短也。《北梦琐言》二。

3. []{#唐轶二十二-王起-3}
见白敏中[2](#唐轶二十四-白敏中-2)。

4. []{#唐轶二十二-王起-4}
王仆射起再主礼闱，远迩称扬，皆以文德巍巍，聿兴之也。武宗皇帝诏至殿曰：「朕近见二字，一『』一『』，莫能详也，特询于卿。」王公对曰：「臣于三教经典，窃常遍览。向者二字，群书未之见也，未审天颜何文而得。《周穆王传》有『』、『』二字，经百儒宗，但言古马名，不敢分于飞兔、騕褭，于今靡有详之者也。」上笑曰：「知卿夙儒，学综朝野，偶为此二字相试，非于经籍而得之。」遂赐金彩等。乃知王公三学之中无不通晓。我唐之孔、郑乎！《云溪友议》上。《南部新书》丙。《唐诗纪事》五五。　案：《南部新书》丙以为文宗事。

5. []{#唐轶二十二-王起-5}
见李德裕[47](#唐轶二十三-李德裕-47)、[48](#唐轶二十三-李德裕-48)。
6. []{#唐轶二十二-王起-6}
见李德裕[47](#唐轶二十三-李德裕-47)、[48](#唐轶二十三-李德裕-48)。

7. []{#唐轶二十二-王起-7}
卢肇、黄颇同游李衞公门下。王起再知贡举，访二人之能。或曰：「卢有文学，黄能诗。」起遂以卢为状头，黄第三人。《唐语林》三。

8. []{#唐轶二十二-王起-8}
周墀任华州刺史，武宗会昌三年，王起仆射再主文柄，墀以诗寄贺，并序曰：「仆射十一叔以文学德行，当代推高。在长庆之间，春闱主贡，采摭孤进，至今称之。近者，朝廷以文柄重难，将抑浮华，详明典实，繇是复委前务。三领贡籍，迄今二十二年于兹，亦绅儒林罕有如此之盛。况新榜既至，众口称公。墀忝沐深恩，喜陪诸彦，因成七言四韵诗一首，辄敢寄献，用导下情，兼呈新及第进士：文场三化鲁儒生，二十余年振重名。曾忝木鸡夸羽翼，又陪金马入蓬瀛。墀初年《木鸡赋》及第，常陪仆射守职内庭。虽欣月桂居先折，更羡春兰最后荣。欲到龙门看风水，关防不许暂离营。」时诸进士皆贺。起答曰：「贡院离来二十霜，谁知更忝主文场。杨叶纵能穿旧的，桂枝何必爱新香。九重每忆同仙禁，六义初吟得夜光。莫道相知不相见，莲峰之下欲征黄。」王起门生一榜二十二人和周墀诗。《唐摭言》三。《诗话总龟》前集一四。《唐诗纪事》五五。

## 冯　宿

1. []{#唐轶二十二-冯宿-1}
冯宿，文宗朝扬历中外，甚有美誉，垂入相者数矣，又能曲事北司权贵，咸得其懽心焉。一日晚际，中尉封一合送与之，开之，有乌巾二顶暨甲煎、面药之属。时班行结中贵者，将大拜则必先遗此以为信，冯大喜，遂以先呈相国杨嗣复，盖常佐其幕也。冯又性好华楚鲜洁，自夕达曙，重衣数袭，选骏足数疋，鞍鞯照地，无与比。冯以既有的信，即不宜序班，欲穷极称惬之事，遂修容易服而入。至幕次，吏报有按，则伪为不知。比就，果有按，谒者捧麻，必相也。将宣，则谒者向殿，执敕罄折，朗呼所除拜大僚之姓名，既而大呼曰：「萧倣。」冯乃惊仆于地，扶而归第，得疾而卒。盖其夕拟状，将付学士院之时，文宗谓近臣曰：「冯宿之为人，似非沉静。萧倣方判盐铁，朕察之，颇得大臣之体。」遂以易之。《玉堂闲话》（《广记》四九八）。　案：《唐史余沈》三有考辨。

2. []{#唐轶二十二-冯宿-2}
河南冯宿之三子陶、韬、图兄弟，连年进士及第，连年登宏词科，一时之盛，代无比焉，当太和初，冯氏进士及第者海内十人，而公家兄弟叔姪八人。《大唐传载》。又《广记》一八○引。《唐语林》四。

## 韦　温

1. []{#唐轶二十二-韦温-1}
见唐文宗[15](#唐轶三-唐文宗-15)。

2. []{#唐轶二十二-韦温-2}
见杨嗣复[3](#唐轶二十一-杨嗣复-3)。

3. []{#唐轶二十二-韦温-3}
韦温为宣州，病疮于首，因托后事于女壻，且曰：「予年二十九为校书郎，梦浐水中流见二吏，赍牒相召。一吏至，言：『彼坟至大，功须万日，今未也。』今正万日，予岂逃乎！」不累日而卒。《酉阳杂俎》续集一。又《广记》一四三引。《鸡跖集》（《绀珠集》一二）。

## 崔玄亮

1. []{#唐轶二十二-崔玄亮-1}
见段文昌[7](#唐轶二十一-段文昌-7)。

2. []{#唐轶二十二-崔玄亮-2}
唐崔玄亮，曾典眉州，每公退，具简履以朝太上，焚修精至，不舍昼夜。尝于州衙开黄箓道场，为民祈水旱疾疫。而已散斋之晨，必降祥云鸾鹤，州民咸覩。亮典湖州修斋，亦降仙鹤，太白为赞。至今眉州每岁设黄箓斋，凡执事军校及茶酒厮役祗承，皆知斋法次第。道士罗昭然寿一百一十三岁，预崔牧之斋席，跨驴出街，坠驴而脚在镫内，因拖曳而死也。《北梦琐言》一○。

## 温　造

1. []{#唐轶二十二-温造-1}
宪宗之代，戎羯乱华，四方征师，以静边患。诏下南梁，起甲士五千人，令赴关下。将起，帅人作叛，逐其帅，又惧朝廷讨伐，因团集拒命者岁余。宪宗深以为患，择帅者久之，京兆尹温造请行，宪宗问其兵储所费，温曰：「不请寸兵尺，刃而行。」至其界，梁人觇其所来，止一儒生，皆相贺曰：「朝廷必不问其罪，复何患乎！」温但宣诏敕安存，至则一无所问。然梁帅负过，出入者皆不舍器仗，温亦不诫之。他日，毬场中设乐，三军下士并任执带弓剑赴之，遂令于长廊之下就食。坐筵之前，临堦南北两行，悬长索二条，令军人各于面前索上挂其弓剑而食。逡巡，行酒至，皷噪一声，两头齐抨其索，则弓剑去地三丈余矣。军人大乱，无以施其勇。然后阖户而斩之，五千余人，更无噍类。其间有百姓随亲情及替人有赴设来者甚多，并玉石一槩矣。南梁人自尔累世不敢复叛。余二十年前职于斯，故老尚历历而记之矣。《王氏见闻》（《广记》一九○）。

2. []{#唐轶二十二-温造-2}
太和三年，左拾遗舒元褒等奏中丞温造凌供奉官事：「今月四日，左补阙李虞仲与温造街中相逢，造怒不回避，遂擒李虞仲祇奉人，笞其背者。臣等谨按国朝故事：供奉官街中，除宰相外，无所回避。」《唐语林》六。

3. []{#唐轶二十二-温造-3}
见李商隐[1](#唐轶二十二-李商隐-1)。

4. []{#唐轶二十二-温造-4}
见桑道茂[10](#唐轶十六-桑道茂-10)。

## 高　铢

1. []{#唐轶二十二-高铢-1}
开成五年四月，东都奏：河南尹高铢，与知台御史卢罕街衢相逢，高铢乘肩舆，无所避。二人各引所见，台府喧竞。《唐会要》六八。

2. []{#唐轶二十二-高铢-2}
太常卿高铢决罚礼院礼生，博士李悫引故事见执政，以礼院虽系太常寺，从来博士自专，事无关白者，所以太常三卿初涖事，博士无参集之礼。今铢重罚礼生，有违典故。丞相以铢夙德，唯唯而已。铢曰：「吾老不能退，一旦为后生所辱。」遂乞罢。《东观奏记》下。

## 高　锴

1. []{#唐轶二十二-高锴-1}
见裴德融[1](#唐轶二十二-裴德融-1)。

2. []{#唐轶二十二-高锴-2}
见裴思谦[1](#唐轶二十二-裴思谦-1)。

3. []{#唐轶二十二-高锴-3}
见柳棠[1](#唐轶二十二-柳棠-1)。

4. []{#唐轶二十二-高锴-4}
父子知举三家：高锴子湘湜，于邵子允躬，崔郾子瑶。惟崔氏相去只二十年。《南部新书》乙。《唐诗纪事》五九。

## 高　涣

1. []{#唐轶二十二-高涣-1}
高涣者，锴之子也，久举不第。或谑之曰：「一百二十个蜣蜋，推一个屎块不上。」盖高氏三榜，每榜四十人。《唐摭言》一五。

## 李　汉

1. []{#唐轶二十二-李汉-1}
唐敬宗时，波斯进沉香亭子材，拾遗李汉谏曰：「沉香为亭，何异瑶台琼室？」《香谱》（《类说》五九）。

2. []{#唐轶二十二-李汉-2}
余座主陇西公为台丞，奏今孔尚书温、丞相徐公商为监察。及孔为中丞，陇西公淹恤在外多年，除宗正少卿归朝，而孔、徐二公并时为丞相。每䜩集，时人以为盛事。亦可太息于宦途也。《因话录》三。《唐语林》四。

3. []{#唐轶二十二-李汉-3}
李汉碎胡玛瑙盘，盛送王莒，曰：「安石榴。」莒见之不疑，既食乃觉。《扬州事迹》（《云仙杂记》六）。

## 周　墀

1. []{#唐轶二十二-周墀-1}
见唐文宗[10](#唐轶三-唐文宗-10)。

2. []{#唐轶二十二-周墀-2}
见王起[8](#唐轶二十二-王起-8)。

3. []{#唐轶二十二-周墀-3}
见王皞[1](#唐轶二十四-王皞-1)。

## 高元裕

1. []{#唐轶二十二-高元裕-1}
襄阳节度使高元裕，大和三年任司勋员外郎，寓宿南宫，昼梦有人告曰：「十年作襄刺史。」既寤，髣髴仪质，盖伟秀士也。私异之，因援毫以隐语记于厅之东楹掩映之处，曰：「大三寤襄刺十年。」洎开成三年为御史中丞，既渝前梦，遂谓梦固虚耳。是后出入中外，扬历贵位，清望硕德，冠冕时流，海内倾注，伫升鼎铉。视刺襄，乃优贤之举耳。大中二年，由天官尚书授钺汉南，去前梦二十年矣。公谓楹上之字无复存也，因话其事于都官韦，好奇之士往诣求焉。自公题记后，廨署补葺亦屡矣，而毫翰焕然独存，非神灵扶持而明征于今日耶？公因屈指，以今之年加曩之十，乃二十年矣。何阴骘之显晦微婉，及期而朗悟之如此哉。《集异记》（《广记》二七八）。

## 裴　潾

1. []{#唐轶二十二-裴潾-1}
长安三月十五日，两街看牡丹，奔走车马。慈恩寺元果院牡丹，先于诸牡丹半月开；太真院牡丹，后诸牡丹半月开。故裴兵部潾《白牡丹》诗，自题于佛殿东颊唇壁之上。大和中，车驾自夹城出芙蓉园，路幸此寺，见所题诗，吟玩久之，因令宫嫔讽念。及暮归大内，即此诗满六宫矣。其诗曰：「长安豪贵惜春残，争赏先开紫牡丹。别有玉杯承露冷，无人起就月中看。」兵部时任给事。《南部新书》丁。《唐诗纪事》五二。

2. []{#唐轶二十二-裴潾-2}
开成元年，李衞公分司东都，居平泉别墅，潾述其素尚，赋四言诗十四章，兼述山泉之美。明年，衞公观察浙西，潾自兵侍尹河南，乃刻于石。首章云：「动静有源，进退有期。用在得正，明以知微。夫惟哲人，会且有归。静固致动，安每虑危。将憩于盘，止亦先机。」《唐诗纪事》五二。

## 杨虞卿

1. []{#唐轶二十二-杨虞卿-1}
杨虞卿及第后，举三篇，为校书郎。来淮南就李郐亲情，遇前进士陈商启护穷窘。公未相识，问之，倒囊以济。《唐摭言》四。又《广记》一八○引。

2. []{#唐轶二十二-杨虞卿-2}
尚书省二十四司印，故事，悉纳直厅。每郎官交直时，吏人悬之于臂以相授，颇觉为烦。杨虔州虞卿任吏部员外郎，始置柜加𫔎以贮之，人以为便，至今不改。柜初成，周戎时为吏部郎中，大书其上：「戏作考词状，当有千有万，忍俊不禁考上下。」《因话录》五。

3. []{#唐轶二十二-杨虞卿-3}
太和中，人指杨虞卿宅南亭子为「行中书」，盖朋党聚议于此尔。《南部新书》己。《海录碎事》九下。参看李宗闵2。

4. []{#唐轶二十二-杨虞卿-4}
见牛僧孺[12](#唐轶二十一-牛僧孺-12)。

5. []{#唐轶二十二-杨虞卿-5}
杨虞卿为京兆尹时，市里有三王子，力能揭巨石。遍身图刺，体无完肤。前后合抵死数四，皆匿军以免。一日有过，杨令五百人捕获，闭门杖杀之。判云：「錾刺四肢，只称王子，何须讯问，便合当辜。」《酉阳杂俎》前集八。又《广记》二六四引。

6. []{#唐轶二十二-杨虞卿-6}
见张又新[2](#唐轶二十一-张又新-2)。

7. []{#唐轶二十二-杨虞卿-7}
虞卿醉后善歌《扫市词》，又有小妓工琵琶，虞卿死，遂辞去。乐天《哭虞卿》诗云：「何日重闻《扫市歌》，谁家收得琵琶妓？」《唐诗纪事》四六。

8. []{#唐轶二十二-杨虞卿-8}
杨虞卿家号鱼为水花羊……以避讳故也。《清异录》上。

## 杨汝士

1. []{#唐轶二十二-杨汝士-1}
宝历年中，杨嗣复相公具庆下继放两榜，时先仆射自东洛入观，嗣复率生徒迎于潼关。既而大宴于新昌里第，仆射与所执坐于正寝，公领诸生翼坐于两序。时元、白俱在，皆赋诗于席上。唯刑部杨汝士侍郎诗后成。元、白览之失色。诗曰：「隔坐应须赐御屏，尽将仙翰入高冥。文章旧价留鸾掖，桃李新阴在鲤庭。再岁生徒陈贺宴，一时良史尽传馨。当年疏傅虽云盛，讵有兹筵醉醁醽！」汝士其日大醉，归谓子弟曰：「我今日压倒元、白。」《唐摭言》三。又《广记》一七八。《广卓异记》一九引。《诗话总龟》前集一七。《唐诗纪事》四六。

2. []{#唐轶二十二-杨汝士-2}
见白居易[27](#唐轶二十-白居易-27)、[30](#唐轶二十-白居易-30)。
3. []{#唐轶二十二-杨汝士-3}
见白居易[27](#唐轶二十-白居易-27)、[30](#唐轶二十-白居易-30)。

4. []{#唐轶二十二-杨汝士-4}
杨汝士尚书镇东川，其子知温及第，汝士开家宴相贺，营妓咸集。汝士命人与红绫一匹，诗曰：「郎君得意及青春，蜀国将军又不贫。一曲高歌红一匹，两头娘子谢夫人。」《北里志》。《唐摭言》三。《唐诗纪事》四六。

5. []{#唐轶二十二-杨汝士-5}
诸名族重京官而轻外任，故杨汝士建节后诗云：「抛却弓刀上砌台，上方楼殿窣云开。山僧见我衣裳窄，知道新从战地来。」又云：「如今老大骑官马，羞向关西道姓杨。」《南部新书》乙。《诗话总龟》前集四四。《唐诗纪事》四六。

6. []{#唐轶二十二-杨汝士-6}
见柳棠[1](#唐轶二十二-柳棠-1)。

7. []{#唐轶二十二-杨汝士-7}
太和中，苏景胤、张元夫为翰林主人，杨汝士与弟虞卿及汉公，尤为文林表式。故后进相谓曰：「欲入举场，先问苏张；苏张犹可，三杨杀我。」《唐摭言》七。又《广记》一八一引。《唐语林》四。

8. []{#唐轶二十二-杨汝士-8}
咸通中，杨汝士与诸子位皆至正卿。所居靖恭里第，兄弟并列门戟。《南部新书》丙。

9. []{#唐轶二十二-杨汝士-9}
杨汝士父子并为公卿，居靖恭里，号靖恭杨家。《海录碎事》七上。

## 杨希古

1. []{#唐轶二十二-杨希古-1}
杨希古，靖恭诸杨也。朋党连结，悉相期以死。权势熏灼，力不可拔，与同里崔氏相埒，而叔季过之。希古性行诞僻，初应进士举，投丞郎以所业，丞郎延奖之。希古起而对曰：「斯文也，非希古之作也。」丞郎讶而诘之。曰：「此舍弟源嶓为希古所作也。」丞郎大异之曰：「今之子弟，以文求名者，大半假手也。苟袖一轴投之于先进，靡不私自衒鬻，以为莫我若也。如子之用意，足以整顿颓波矣。」性酷嗜佛法，常置僧于第，陈列佛事，杂以旛盖，是谓道场者。每凌晨，辄入其内，以身俛地，俾僧据其上诵《金刚经》三遍。性又洁浄，内逼如厕，必撒衣无所有，然后高履以往。《玉泉子》。

## 薛元赏

1. []{#唐轶二十二-薛元赏-1}
上都街肆恶少，率髠而肤劄，备众物形状。恃诸军，张拳强劫，至有以蛇集酒家，捉羊胛击人者。今京兆薛公元赏，上三日，令里长潜捕，约三十余人，悉杖杀，尸于市。市人有点青者，皆灸灭之。时大宁坊力者张干，劄左膊曰「生不怕京兆尹」，右膊曰「死不畏阎罗王」。又有王力奴，以钱五千召劄工，可胸腹为山、亭院、池榭、草木、鸟兽，无不悉具，细若设色。公悉杖杀之。又贼赵武建，劄一百六十处番印、盘鹊等，左右膊刺言「野鸭滩头宿，朝朝被鹘梢。忽惊飞入水，留命到今朝。」又高陵县捉得镂身者宋元素，刺七十一处，左臂曰「昔日以前家未贫，苦将钱物结交亲。如今失路寻知己，行尽关山无一人。」右臂上刺葫芦，上出人首，如傀儡戏郭公者。县吏不解，问之，言葫芦精也。《酉阳杂俎》前集八。又《广记》二六三引。

2. []{#唐轶二十二-薛元赏-2}
李相石在中书，京兆尹薛元赏谒石于私第。故事：百僚将至宰相宅，前驱不复呵。元赏下马，石未之知，方在厅，若与人诉竞者。元赏问焉，云：「军中军将。」元赏排闼进，曰：「相公，朝廷大臣，天子所委注。抚蛮夷，和阴阳，安百姓，叶众心，无敢乖谬；升绌贤不肖，赏功罚罪，皆公之职。安有军中一将而敢如此哉！夫贵贱失序，纲纪之紊，常必由之。苟朝廷如此，犹望相公整顿颓坏，岂有出自相公者！」即疾趋而去，顾左右曰：「无礼军将，可擒于下马桥祗候。」元赏比至，则袒臂跽之矣。中尉仇士良有威权，其辈已有诉之者，宦官连声传士良命曰：「中尉奉屈大尹。」元赏不答，即命杖杀之。士良大怒。元赏乃白衣请见士良，士良出曰：「敢必杖杀军中大将，可乎？」元赏即具言无礼状，且曰：「宰相，大臣也；中尉，大臣也。彼既可无礼于此，此独不可以无礼于彼乎？国家之法，中尉所宜保守，一旦坏之可惜。某已白衫，惟中尉命。」士良以其理直，命左右取酒饮之而罢。《唐语林》三。

## 李　福

1. []{#唐轶二十二-李福-1}
李相福妻裴氏，性妬忌。姬侍甚多，福未尝敢属意。镇滑台日，有以女奴献之者，福欲私之而未果。一日，乘间言于妻曰：「某官已至节度使矣，然所指使者，不过老仆，夫人待某，无乃薄乎！」裴曰：「然，不能知公意所属何人？」福即指所献之女奴也。裴许诺，尔后不过执衣侍膳，未尝一得缱绻。福又嘱妻之左右曰：「设夫人沐发，必遽来报我。」既而果有以夫人沐发来告者。福即伪言腹痛，且召其女奴。既往，左右以裴方沐不可遽已，即白以所疾，裴以为信然，遽出发盆中，跣问福所苦。福既绐以疾为言，即若不可忍状，裴极忧之，由是以药投儿溺中进之。明日，监军使及从事悉来候问，福即具以事告之。因笑曰：「一事无成，固当其分，所苦者，虚咽一瓯溺耳。」闻者莫不大笑之。《玉泉子》。又《广记》二七五引。《唐语林》（《类说》三二）。《群居解颐》（张本《说郛》三二、陶本《说郛》二四）。

2. []{#唐轶二十二-李福-2}
洛京北邙太清观钟楼，唐咸通年中忽然摧塌。有屋檩一条，其中空虚，每撑动触动转，内敲磕有声，人遂相传，来竞观之。道士李威仪不欲聚人，乃令破之，于其间得一黑漆板，上有陷金之字，曰：「山水谁无言，元年遇福重修。」道士赍呈洛中诸官，皆不能详之。李福相公罢镇西川归洛，见此隐文，反复详读数四，遂谓观主曰：「但请度工鸠徒，当以俸余之金独力完葺也。百年之前，智者勒其志，已冥合今日，安得不重兴观宇乎？」洎观成，或请其由，福曰：「山水谁无言者，今上御名也。咸通名漼也。 元年遇福者，改元之初作镇，获俸而回，福其不修，复待何人者哉？」《玉堂闲话》（《广记》三九二）。

3. []{#唐轶二十二-李福-3}
唐相国李公福，河中永乐有宅，庭槐一本抽三枝，直过当舍屋脊，一枝不及。相国同堂昆弟三人，曰石，曰程，皆登宰执，唯福一人历镇使相而已。《北梦琐言》三。《唐语林》七。参看李石。

## 庞　严

1. []{#唐轶二十二-庞严-1}
京兆庞尹及第后，从事寿春。有江淮举人，姓严，是登科记误本，倒书庞严姓名，遂赁舟丐食。就谒时，郡中止有一判官，亦更不问其氏，便诣门投刺，称从姪。庞之族人甚少，览刺极喜，延纳殷勤，便留款曲，兼命对举匕筯。久之，语及族人，都非庞氏之事，庞方讶之。因问止竟：「郎君何姓？」曰：「某姓严。」庞抚掌大笑曰：「君误矣！余自姓庞，预君何事？」揖之令去。其人尚拜谢叔父，从容而退。《因话录》四。又《广记》二六一引。

## 卢简能　卢简求　卢简辞

1. []{#唐轶二十二-卢简能-1} []{#唐轶二十二-卢简求-1} []{#唐轶二十二-卢简辞-1}
兄弟四人皆任掌记：卢简能夏州、简辞河孟、弘正昭义、简求鄂州。按使下书记，必择有文学得时称者任之。卢简能兄弟四人并当嘉选，时亦无比。《卓异记》。

2. []{#唐轶二十二-卢简能-2} []{#唐轶二十二-卢简求-2} []{#唐轶二十二-卢简辞-2}
见裴德融[1](#唐轶二十二-裴德融-1)。

3. []{#唐轶二十二-卢简能-3} []{#唐轶二十二-卢简求-3} []{#唐轶二十二-卢简辞-3}
见白居易[39](#唐轶二十-白居易-39)。

## 卢弘正

1. []{#唐轶二十二-卢弘正-1}
见马植[1](#唐轶二十四-马植-1)。

2. []{#唐轶二十二-卢弘正-2}
见路群[1](#唐轶二十二-路群-1)。

3. []{#唐轶二十二-卢弘正-3}
郑滑卢宏正尚书题柳泉驿云：「余自歙州刺史除度支郎中，八月十七日午时过永济渡却。自度支郎中除郑州刺史，亦以八月十七日午时过永济渡。从吏部郎中除楚州刺史，以六月十四日宿湖城县。今年从楚州刺史除给事中，计程亦合是六月十四日湖城县宿。事虽偶然，亦冥数也。」《南部新书》乙。　案：卢弘正，它书又作「卢弘止」。岑仲勉《唐方镇年表正补》云「作弘止为是」。

## 路　群

1. []{#唐轶二十二-路群-1}
路舍人群与卢给事弘正性相异，情相善。紫微清瘦古淡，未尝言朝市；夕拜魁梧富贵，未尝言山水。紫微日谋高卧，有制诏则就宅草之；夕拜未尝乞告，有宾客则就省谒之。虽秦吴所尚，而埙箎其友。一日，雪满玉京，紫微在假，夕拜将欲晏入，先及路门。紫微寓于南垣茅亭，肆目山雪，鹿冠鹤氅，手卷膝琴，篝火于炉，酌杯于机。忽闻卢至，曰：「适我愿兮！」促命延入。夕拜金紫华焕，意气轩昂，偶紫微道服而坐。紫微曰：「卢六，卢六，曾莫顾我，何也？」夕拜曰：「月限向满，家食相仍，日诣台庭，以图外任。」紫微貌惨，曰：「驾肩权门，所不忍视，且有夙分，徒劳汝形。腊营一壶，能同幕席天地否？」夕拜曰：「诣省之计决矣。」紫微又呼侍儿曰：「卢六待去，早来药糜宜洁匀越中二饮器，我与给事公俪食。」夕拜振声曰：「不可。」紫微曰：「何也？」夕拜曰：「今旦犯冷，且欲遐征，已市血食之加蒜者湌矣。」时人闻之，以为路之高雅，卢之俊达，各尽其性。《阙史》上。又《广记》四九九引。《唐语林》六。

## 王　璠

1. []{#唐轶二十二-王璠-1}
王并州璠，自河南尹拜右丞相。除目才到，少尹侯继有宴，以书邀之。王判书后云：「新命虽闻，旧衔尚在。遽为招命，堪入笑林。」洛中以为话柄。故事，少尹与大尹游宴礼隔，虽除官，亦须候正敕也。《因话录》五。又《广记》二五六引。《唐语林》六。

2. []{#唐轶二十二-王璠-2}
大和九年冬，甘露事败，将相弃市。王璠谓王涯曰：「当初劝君斩却郑注，斩之岂有此事也？」此虽临刑之言，然固当矣。《南部新书》甲。

3. []{#唐轶二十二-王璠-3}
大和中，王璠廉问丹阳，因沟其城，既凿深数尺，得一石，铭文曰：「山有石，石有玉，玉有瑕，即休休。」工人得之，具以事告白献于璠。详其义，久而不能解，即命僚佐辨之，皆无能析其理者。数日，有一叟请谒璠之吏，且密谓曰：「吾闻王公得石铭，今有辨者乎？」吏曰：「公方念之。其义为何如耶？君岂即能究耶？」叟曰：「是不祥也。夫『山有石，石有玉，玉有瑕，即休休』也，皆叙王公之世也。且公之先曰崟，崟生础，以文而观，是『山有石』也。础生璠，是『石有玉』也。璠之子曰瑕休，是『玉有瑕即休』，休者，绝之兆。推是而辨，其绝绪乎！」吏谢之。叟言竟而去。至大和九年冬，璠卒夷其宗，果符叟之解也。《宣室志》七。又《广记》三九二引。

## 崔　蠡

1. []{#唐轶二十二-崔蠡-1}
唐崔蠡知制诰日，丁太夫人忧，居东都里第。时尚清苦俭啬，四方寄遗，茶药而已，不纳金帛。故朝贤家不异寒素，虽名姬爱子，服无轻细。崔公卜兆有期，居一日，宗门士人有谒请于蠡者，阍吏拒之，告曰：「公居丧，未尝见他客。」乃曰：「某崔家宗门子弟，又知尊夫人有卜远之日，愿一见公。」公闻之，延入与语。直云：「知公居绅间，清且约，太夫人丧事所须，不能无费。某以辱孙姪之行，又且赀用稍给，愿以钱三百万济公大事。」蠡见其慷慨，深奇之，但嘉纳其意，终却而不受。此人调举久不第，亦颇有屈声。蠡未几服阕，拜尚书右丞，知礼部贡举。此人就试，蠡第之为状元。众颇惊异，谓蠡之主文以公道取士，崔之献艺由善价成名，一第则可矣，首冠未为得。以是人有诘于蠡者，答曰：「崔某固是及第人，伹状头是某私恩所致耳。」具以前事告之，于是中外始服，名益重焉。《芝田录》（《广记》一八二）。《玉泉子》。

2. []{#唐轶二十二-崔蠡-2}
见唐文宗[15](#唐轶三-唐文宗-15)。

## 柳公权

1. []{#唐轶二十二-柳公权-1}
柳公权尝于佛寺看朱审画山水，手题壁诗曰：「朱审偏能视夕岚，洞边深墨写秋潭。与君一顾西墙画，从此看山不向南。」此句为众歌咏。后公权为李听夏州掌记，因奏事，穆宗召对曰：「我于佛寺见卿笔札，思见卿久矣。」宣出充侍书学士。非时宰所乐，进拟左金吾衞兵曹充职，御笔改右小谏。中外朝臣，皆呼为国珍。《南部新书》壬。

2. []{#唐轶二十二-柳公权-2}
文宗时，充翰林学士，从幸未央宫，苑中驻跸，谓公权曰：「我有一喜事。边上衣赐，久不及时，今年二月给春衣讫。」公权前奉贺。上曰：「可贺我以诗。」宫人迫其口进，公权应声曰：「去岁虽无战，今年未得归。皇恩何以报，春日得春衣。」上悦，激赏之。《唐诗纪事》四○。《古今诗话》（《诗话总龟》前集一七）。

3. []{#唐轶二十二-柳公权-3}
太和中，上自延英退，独召柳公权对。上不悦曰：「今日一场大奇也。嗣复、李珏道张讽是奇才，请与近密官。郑覃、夷行即云是奸邪，须斥之于岭外。教我如何即是？」公权奏曰：「允执厥中。」上曰：「如何是允执厥中？」又奏：「嗣复、李珏既言是奇才，即不合斥于岭外，郑覃、夷行既云是奸邪，亦不合致于近密。若且与荆襄间一郡守，此近于允执厥中。」旬日又召对，上曰：「允执厥中，向道也是。」张遂为郡守。《南部新书》甲。

4. []{#唐轶二十二-柳公权-4}
柳公权，武宗朝在内庭，上尝怒一宫嫔久之，既而复召，谓公权曰：「朕怪此人，然若得学士一篇，当释然矣。」目御前有蜀牋数十幅，因命授之。公权略不伫思而成一绝曰：「不忿前时忤主恩，已甘寂寞守长门，今朝却得君王顾，重入椒房拭泪痕。」上大悦，赐锦彩二十疋。令宫人拜谢之。《唐摭言》一三。又《广记》一七四引。《古今诗话》（《诗话总龟》前集一七）。《唐诗纪事》四○。

5. []{#唐轶二十二-柳公权-5}
大中十一年正月一日，上御含元殿受朝。太子太师卢钧，年八十矣，自乐悬之南步而及殿墀，称贺上前，声容朗缓，举朝服之。至十二年元日，含元受贺，太子少师柳公权，年亦八十矣，复为百官首，含元殿廷夐远，自乐悬南步至殿下，力已绵惫，称贺之后，上尊号「圣敬文思和武光孝皇帝」，公权误曰「光武和孝」，御史弹出之，罚一季俸料。七十致仕，旧典也，公权不能克遵典礼，老而受辱，人多惜之。《东观奏记》下。《南部新书》戊。《唐语林》四。

6. []{#唐轶二十二-柳公权-6}
宣州诸葛氏能作笔，柳公权求之，先与二管，语其子曰：「柳学士如能书，当留此笔。不尔，退还，即以常笔与之。」未几，柳以不入用退还，别求，遂以常笔与之。先与者二笔，非右军不能用也。《文房四谱》（《类说》五九、《白孔六帖》一四）。《邵氏闻见后录》二八。

7. []{#唐轶二十二-柳公权-7}
元和中，柳柳州书，后生多师傚，就中尤长于章草，为时所宝。湖湘以南，童稚悉学其书，颇有能者。长庆已来，柳尚书公权又以博闻强识工书，不离近侍。柳氏言书者，近世有此二人。尚书与族孙璟，开成中，同在翰林，时称大柳舍人、小柳舍人。自祖父郎中芳以来，奕世以文学居清列。舍人在名场淹屈，及擢第，首冠诸生。当年宏词登高科，十余年便掌纶诰，侍翰苑。性喜汲引后进，出其门者，名流大僚至多。以诚明待物，不妄然诺，士益附之。记录此书后二年，柳公方知举。《因话录》三。《唐语林》四。

8. []{#唐轶二十二-柳公权-8}
唐柳公权，名节文行，著在简策。志耽书学，不能治生。为勋戚家碑版，问遗岁时钜万，多为主藏者海鸥、龙安所窃。别贮酒器杯盂一笥，缄縢如故，其器皆亡，讯海鸥，乃曰「不测其亡」。公权哂曰：「银杯羽化耳。」不复更言。所宝惟笔砚图书，自扃𫔎之。《图画见闻志》五。《柳氏叙训》（《海录碎事》七下）。

9. []{#唐轶二十二-柳公权-9}
柳公权以隔风纱作《龙城记》及入朝名品，号「锦样书」以进，上方御剪刀面、月儿羹，即命分赐。《字锦》（《云仙杂记》六）。

## 丁居晦

1. []{#唐轶二十二-丁居晦-1}
见唐文宗[11](#唐轶三-唐文宗-11)。

## 郑居中

1. []{#唐轶二十二-郑居中-1}
郑舍人居中，高雅之士，好道术。常遇张山人者，多同游处，人但呼为小张山人，亦不知其所能也。居襄汉间，除中书舍人，不就。开成二年春，往东洛嵩岳，携家僮三四人，与僧登历，无所不到，数月淹止。日晚至一处，林泉秀洁，爱甚忘返。会院僧不在，张烛𦶟火将宿，遣仆者求之，兼取笔，似欲为诗者。操笔之次，灯灭火尽。一僮在侧，闻郑公仆地之声，喉中气麤，有光如鸡子，遶颈而出。遽吹薪照之，已不救矣。纸上有四字云：「香火愿毕。」毕字仅不成。《逸史》（《广记》五五）。

2. []{#唐轶二十二-郑居中-2}
中书舍人郑居中少有时名，扬历清贯，晚年尤薄名利，以疾辞官，恣游名山。一日搦管为诗，才书五字，曰「云山游已遍」，纸犹在手，笔忽堕地而终。《职官分纪》七。又《古今合璧事类备要》前集六三引。

## 裴　素

1. []{#唐轶二十二-裴素-1}
见唐文宗[14](#唐轶三-唐文宗-14)。

## 郑　澣

1. []{#唐轶二十二-郑澣-1}
荥阳公尚书郑澣以清规素履，嗣续门风。尹正圻南日，有从父昆弟之孙自覃怀来谒者，力农自赡尔，未尝干谒，拜揖甚野，冠带亦古。郑公之子弟仆御皆笑其疏质，而公心独怜之。问其所欲，则曰：「某为本邑以民待久矣，思得承乏一尉，乃锦游故乡里也。」公深然之，而公之清誉重德为时所归，或致书于郡守，犹臂之使指也。将脂辖前一日，召甥姪与之会食，有蒸而为饼者，郑孙搴去其皮，然后食之，公大嗟怒曰：「皮之与中，何以异耶？仆常病浇态讹俗，骄侈自奉，思得以还淳返朴，敦厚风俗。是独怜子力用獘衣，必能知艰难于稼穑，奈何嚣浮有甚于五侯家绮纨乳臭儿耶！」因引手请所弃饼表。郑孙错愕失据，器而承之，公则尽食所弃。遂揖归宾闼，赠以束帛，斥归乡里。《阙史》上。又《广记》一六五引。

## 张　贾

1. []{#唐轶二十二-张贾-1}
张贾出守衢州，文宗曰：「闻卿大善长行。」贾曰：「臣公事之余聊与广客为戏，非有所妨也。」《记纂渊海》八八。

## 王初　王哲

1. []{#唐轶二十二-王初-1} []{#唐轶二十二-王哲-1}
唐长庆、太和中，王初、王哲俱中科名。其父仲舒显于时，二子初宦，不为秘书省官，以家讳故也。既而私相议曰：「若遵典礼避私讳，而吾昆弟不得为中书舍人、中书侍郎、列部尚书，乃相与改讳，只言仲字可矣。」又为宣武军掌书记。识者曰：「二子逆天忤神，不永。」未几相次殒谢。《独异志》（《广记》二六一）。

## 李　款

1. []{#唐轶二十二-李款-1}
大和七年九月，侍御史李款阁内弹奏前邠州行军司马郑注曰：「内通勅使，外连朝官，两地往来，卜射财货，画伏夜动，干窃化权。人不敢言，道路以目。请付法司。」奏未报。款连上十余疏。由是授注通王府司马。《唐会要》六一。

## 李　甘

1. []{#唐轶二十二-李甘-1}
见韩愈[22](#唐轶二十-韩愈-22)。

2. []{#唐轶二十二-李甘-2}
李甘家号甘子为金轮藏，……以避讳故也。《清异录》上。

## 权　范

1. []{#唐轶二十二-权范-1}
权实子范为殿中侍御史知巡。有小吏从市求取者，事发，笞臀十数。他日复有如此者，白于台长，杖背十五。同列疑其罪同罚异。权对曰：「前吏所取者，名属左军。台之威令不振久矣，百司尚有不禀奉者，况凭禁军之势耶！彼受贿于此辈，且是知抑豪强，可以末减。后吏则挟台之威，恐吓百姓，杖背全命，犹为至轻。」《因话录》三。《唐语林》一。

2. []{#唐轶二十二-权范-2}
张杰夫前自襄州从事至京，先到台中。三院多张之亲友，为求马价，同列有或怒或嗤而不署文字者。权独先署，谓众曰：「某向不与张君熟，且闻其在穷丧马，正当求禄求知之际，不可使徒行。且一缗何足为轻重？若使小生荐所不知之人，实不从众署状。」《因话录》三。《唐语林》一。

## 韦楚老

1. []{#唐轶二十二-韦楚老-1}
见李德裕[67](#唐轶二十三-李德裕-67)。

2. []{#唐轶二十二-韦楚老-2}
韦楚老，李宗闵之门生。自左拾遗辞官东归，居于金陵。常乘驴经市中，貌陋而服衣布袍，群儿陋之。指画自言曰：「上不属天，下不属地，中不累人，可谓大韦楚老。」群儿皆笑。与杜牧同年生，情好相得。初以谏官赴征，值牧分司东都，以诗送。及卒，又以诗哭之。《唐语林》七。《金华子》下。　案：此条原出《金华子》，但今本无「与杜牧同年生」以下文字。

## 薛廷老

1. []{#唐轶二十二-薛廷老-1}
门生为翰林学士撰座主白麻：薛廷老。按玄宗初置翰林待诏，寻改为学士，以备顾问，祗对而已。代宗登极，并领诏诰，每授相除将，不由外制。德宗之代，尤难其选，凡及第之人，入者甚众。或座主先逝而不见，或座主官位而不及于内廷之制者。惟廷老翰林时座主庾公拜兖海节度，廷老为门生，得为麻制。时代荣之。《卓异记》。《广卓异记》一三。

## 唐　持

1. []{#唐轶二十二-唐持-1}
唐尚书持，太和六年尉渭南，为京兆府试进士官。杜丞相悰时为京兆尹，将托亲知间等第。时重十人，内为等第。召公从容，兼命茶酒。及语举人，则趋而下阶，俯伏不对，杜公竟不敢言而止。是年上等内近三十余人，数年内皆及第，无缺落者，前后莫比。时余偶在等第之选。《因话录》三。《唐语林》三。　案：唐持，原作「唐特」，据《新唐书》八九改。

## 裴德融

1. []{#唐轶二十二-裴德融-1}
裴德融讳皐，值高锴知举，入试，主司曰：「伊讳皐，向某下就试，与及第，困一生事。」后除屯田员外郎。时卢简求为右丞，裴与除郎官一人同参。到宅，右丞先屈前一人入，从容多时，前人启云：「某与新除屯田裴员外同祗候右丞，裴员外在门外多时。」卢遽使驱使官传语曰：「员外是何人下及第？偶有事，不得奉见。」裴仓遑失错，骑前人马出门去。《卢氏杂说》（《广记》一八一）。《容斋续笔》一一。

## 胡　濦

1. []{#唐轶二十二-胡濦-1}
安定胡濦，家于河东郡，以文学知名。大和七年春，登进士第。时贾𫗧为礼部侍郎。后二年，文宗皇帝擢𫗧相国事。是岁冬十一月，京师乱，𫗧与宰臣涯已下俱遁去。有诏捕甚急。时中贵人仇士良护左禁军，命部将执兵以穷其迹。部将谓士良曰：「胡濦受贾𫗧恩，今当匿于濦家，愿得骁健士五百，环其居而取之。」士良可其请。于是部将拥兵至濦门，召濦出厅，谕之曰：「贾𫗧在汝家，汝宜立出。不然，与𫗧同罪。」濦度其势，不可以理辩，则抗辞拒之。部将怒，执诣士良所。士良使戮于辕门之外。《宣室志》四。又《广记》三四七引。《补录记传》（《广记》一二三）。　案：胡濦，《广记》作胡激，《登科记考》二一作胡溵。

## 王彦威

1. []{#唐轶二十二-王彦威-1}
先公尝言，唐朝长安士大夫，重内官而轻外任，及两制，尤为华贵。故自丞郎或从翰苑出领节制者，皆以为失意，当时方面者，目为麄材。是以张燕公有言，愧无通材，供国麄使。又薛许昌《谢茶》诗云：「麄官乞与真抛却，赖有诗情合得尝。」东京明德门今为乾元门即唐时汴州宣武军鼓角楼，至朱梁建都，不遑改作，因而号曰建国楼。其上有节度使王彦威诗石尚在。彦威明于典礼，仕贞元、元和间，为太常博士，累官至大僚。其诗曰：「貔貅十万拥雄师，正是酬恩报国时。汴水波涛喧鼓角，隋堤杨柳拂旌旗。前駈红斾关西将，列坐青娥赵国姬。为报长安冠盖道，麄官到底是男儿。」即彦威麄官男儿之言，亦有憾尔。其石至太祖重修官职，不复存矣。《先公谈录》（《宋朝事实类苑》三九、《类说》一五）。《谈苑》（《诗话总龟》前集三）。《唐诗纪事》五一。

## 李　寰

1. []{#唐轶二十二-李寰-1}
有人说李寰建节晋州，表兄武恭，性诞妄，又称好道，及蓄古物。遇寰生日，无饷遣。乃箱擎一故皂袄子与寰云：「此是李令公收复京师时所服，愿尚书功业一似西平。」寰以书谢。后闻知恭生日，箱擎一破腻脂幞头饷恭曰：「知兄深慕高贞，求得一洪崖先生初得仙时幞头，愿兄得道，一如洪崖。」宾僚无不大笑。《因话录》四。又《广记》二五六引。《续世说》一二。

## 李　郃

1. []{#唐轶二十二-李郃-1}
见刘蕡[1](#唐轶二十二-刘蕡-1)。

2. []{#唐轶二十二-李郃-2}
李郃除贺州，人言不熟台阁，故著《骰子选格》。《南部新书》乙。

3. []{#唐轶二十二-李郃-3}
唐李郃为贺州刺史，与妓人叶茂莲江行，因撰《骰子选》谓之叶子。咸通以来，天下尚之。《感定录》（《广记》一三六）。《南部新书》庚。　案：李郃，原作李邰，据《南部新书》改。

## 李　播

1. []{#唐轶二十二-李播-1}
唐郎中李播典蕲州日，有李生称举子来谒。会播有疾病，子弟见之，览所投诗卷，咸播之诗也。既退，呈于播，惊曰：「此昔应举时所行卷也，唯易其名矣。」明白，遣其子邀李生从容诘之曰：「奉大人咨问，此卷莫非秀才有制乎？」李生闻语，色已变，曰：「是吾平生苦心所著，非谬也。」子又曰：「此是大人文战时卷也，兼牋翰未更，却请秀才不妄言。」遽曰：「某向来诚为诳耳。二十年前，实于京辇书肆中以百钱赎得，殊不知是贤尊郎中佳制，下情不胜恐悚。」子复闻于播，笑曰：「此盖无能之辈耳，亦何怪乎！饥穷若是，实可哀也。」遂沾以生饩，令子延食于书斋。数日后，辞他适，遗之缣缯。是日播方引见。李生拜谢前事毕，又云：「某执郎中盛卷，游于江淮间已二十载矣，今欲希见惠，可乎？所贵光扬旅寓。」播曰：「此乃某昔岁未成事所怀之者。今日老为郡牧，无用处，便奉献可矣。」亦无愧色，旋置袖中。播又曰：「秀才今拟何之？」生云：「将往江陵，谒表丈卢尚书耳。」播曰：「贤表丈任何官？」曰：「见为荆南节度使。」播曰：「名何也？」对曰：「名弘宣。」播拍手大笑曰：「秀才又错也。荆门卢尚书，是某亲表丈。」生慙悸失次，乃复进曰：「诚若郎中之言，则并荆南表丈一时曲取。」于是再拜而走出。播叹曰：「世上有如此人耶！」蕲间悉话为笑端。《广记》二六一。《唐诗纪事》四七。　案：《广记》此条原注出《大唐新语》，误。

2. []{#唐轶二十二-李播-2}
起居舍人韦绶以心疾废，校书郎李播亦以心疾废。播常疑遇毒，鏁井而饮。散骑常侍李益少有疑病，亦心疾也。夫心者，灵府也，为物所中，终身不痊。多思虑，多疑惑，乃疾之本也。《国史补》中。《唐语林》八。　案：疑此李播或为另一人。

## 薛用弱

1. []{#唐轶二十二-薛用弱-1}
弋阳郡东南有黑水河，河漘有黑水将军祠。大和初，薛用弱自仪曹郎出守此郡，为政严而不残。一夕梦赞者云：「黑水将军至。」延之，乃魁梧丈夫，须眉雄杰，介金附鞬，既坐，曰：「某顷溺于兹水，自以秉仁义之心未展，上诉于帝。帝曰：『汝阴位方崇。』遂授此任。郎中可为立祠河上，当祐斯民。」言讫而寤。遂命建祠设祭。水旱灾沴，祷之皆应。用弱有葛谿宝剑，复梦求之，遂以为赠。仍刳神前柱并匣寘之，外设小扉，加扃锁焉。《三水小牍》下。又《广记》三一二引。

## 李　膺

1. []{#唐轶二十二-李膺-1}
岳牧李员外膺，群玉校书者，即岳牧从孙也。昔来觐谒，曾与宴席，李公曰：「吾征士也，识古知今。视汝侪流，只如粟粒！」群玉兢惶，几不脱于槚辱。其高概如此，有天下名称。群玉后过岳阳，题诗曰：「昔年曾接季膺欢，远泛仙舟醉碧澜。诗句乱题青草发，酒肠俱逐洞庭宽。浮生聚散云相似，从事微冥梦一般。今日片帆城下过，春风回首涕栏干。」岳阳于奉释之心，日无倦矣。尝撰清远寺碑文，甚得大理。若僧有故投网罗者，其不恕乎。尝断僧结党屠牛捕鱼事，曰：「违西天之禁戒，犯中国之条章。不思流水之心，辄举庖丁之刃。既集徒侣，须务极刑。各决三十，用示伽蓝。」《云溪友议》下。　案：李膺，疑为李虞，文宗时任岳州刺史。

## 韦　绚

1. []{#唐轶二十二-韦绚-1}
河南少尹韦绚少时尝于夔州江岸见一异虫，初疑棘针一枝，从者惊曰：「此虫有灵，不可犯之，或致风雷。」韦试令踏地惊之，虫伏地如灭，细视地上若石脉焉。良久渐起如旧，每刺上有一爪，忽入草疾走如箭，竟不知是何物。《酉阳杂俎》续集三。又《广记》四七七引。

2. []{#唐轶二十二-韦绚-2}
见李德裕[57](#唐轶二十三-李德裕-57)。

3. []{#唐轶二十二-韦绚-3}
见魏謩[2](#唐轶二十四-魏謩-2)。

## 周　复

1. []{#唐轶二十二-周复-1}
元相在鄂州，周复为从事，相国常赋诗，命院中属和。周正郎乃簪笏见相公曰：「某偶以大人往还高门，谬获一第，其实诗赋皆不能也。」相国嘉之曰：「遽以实告，贤于能诗者矣。」《幽闲鼓吹》。又《广记》四九八引。《唐语林》三。《唐诗纪事》三七。

## 杜中立

1. []{#唐轶二十二-杜中立-1}
杜羔子中立，少年时赡于财产，它无所求。其所与游者，徒利于酒肉，其实蔑视之也。一日同送迎于城外逆旅，客有善相者，历观诸宾侣，独指中立曰：「此子异日当为将矣。」一座大笑。中立后尚真源公主，竟为沧州节度使。初，李琢之出镇，旗竿道折，乃镢杀其执旗者。中立在道亦然，杖之二十。琢竟无患，而中立卒焉。岂煞之可以应其祸哉？《玉泉子》。又《广记》一三八引。《分门古今类事》一○引。　案：「杜羔子中立」，原作「杜羔字中立」，误，据《新唐书·杜兼传》改。

## 韩　约

1. []{#唐轶二十二-韩约-1}
韩约，唐大和中为安南都护。时土产有玉龙膏，南人用之，能化银液。耆旧相传：其膏不可赍往，犯者则为祸耳。约不之信，及受代还阙，贮之以归。时为执金吾，果首罹甘露之祸。乃贪利冒货之所致也。《补录记传》（《广记》一四四）。

## 韦公干

1. []{#唐轶二十二-韦公干-1}
崖州东南四十里至琼山郡，太守统兵五百人，兼儋、崖、振、万、安五郡招讨使。凡五郡租赋，一供于招讨使。四郡之隶于琼，琼隶广海中。五州岁赋，廉使不得有一缗，悉以给琼。军用军食，仍仰给于海北诸郡。每广州易帅，仍赐钱五十万以犒。琼守虽海渚，岁得金钱，南边经略使不能及。郡守韦公干者，贪而且酷。掠良家子为臧获，如驱犬豕。有女奴四百人，执业者太半。有织花缣文纱者，有伸角为器者，有镕锻金银者，有攻珍木为什具者，其家如市，日考月课，唯恐不程。公干前为爱州刺史，境有马援铜柱，公干推镕，货与贾胡。土人不知伏波所铸，且谓神物，哭曰：「使君果坏是，吾属为海神所杀矣。」公干不听。百姓奔诉于都护韩约，约遗书责辱之，乃止。既牧琼，多乌文呿陁，皆奇木也。公干驱木工沿海探伐，至有不中程以斤自刃者。前一岁，公干以韩约壻受代，命二大舟，一实乌文器杂以银，一实呿陁器杂以金，浮海东去，且令健卒护行。将抵广，木既坚密，金且重，未数百里，二舟俱覆，不知几万万也。书曰：「货勃而入，亦勃而出。」公干不道，残人以得货，竭夷獠之膏血以自厚，徒秽其名，曾不得少有其利。阴祸阴匿，苟脱人诛，将鬼得诛也。《投荒杂录》（《广记》二六九）。

## 冯　球

1. []{#唐轶二十二-冯球-1}
见王涯[3](#唐轶二十一-王涯-3)。

## 杜　牧

1. []{#唐轶二十二-杜牧-1}
崔郾侍郎既拜命，于东都试举人，三署公卿皆祖于长乐传舍，冠盖之盛，罕有加也。时吴武陵任太学博士，策蹇而至。郾闻其来，微讶之，乃离席与言。武陵曰：「侍郎以峻德伟望，为明天子选才俊，武陵敢不薄施尘露！向者，偶见太学生十数辈，扬眉抵掌，读一卷文书，就而观之，乃进士杜牧《阿房宫赋》。若其人，真王佐才也，侍郎官重，必恐未暇披览。」于是笏朗宣一遍。郾大奇之，武陵曰：「请侍郎与状头。」郾曰：「已有人。」曰：「不得已，即第五人。」郾未遑对。武陵曰：「不尔，即请此赋。」郾应声曰：「敬依所教。」既即席，白诸公曰：「适吴太学以第五人见惠。」或曰：「为谁？」曰：「杜牧。」众中有以收不拘细行间之者，郾曰：「已许吴君矣。牧虽屠沽，不能易也。」《唐摭言》六。又《广记》一八一引。《唐才子传》六。

2. []{#唐轶二十二-杜牧-2}
大和二年，崔郾侍郎东都放榜，西都过堂。杜牧有诗曰：「东都放榜未花开，三十三人走马回。秦地少年多酿酒，却将春色入关来。」《唐摭言》三。又《广记》一八一引。《古今诗话》（《诗话总龟》前集一七）。

3. []{#唐轶二十二-杜牧-3}
杜舍人牧，弱冠成名。当年制策登科，名振京邑。尝与一二同年城南游览，至文公寺，有禅僧拥褐独坐，与之语，其玄言妙旨，咸出意表。问杜姓字，具以对之，又云：「修何业？」傍人以累捷夸之，顾而笑曰：「皆不知也。」杜叹讶，因题诗曰：「家在城南杜曲傍，两枝仙桂一时芳。禅师都未知名姓，始觉空门意味长。」《本事诗·高逸》。《古今诗话》（《诗话总龟》前集三二）。

4. []{#唐轶二十二-杜牧-4}
唐中书舍人杜牧少有逸才，下笔成咏。弱冠擢进士第，复捷制科。牧少隽，性疏野放荡，虽为检刻，而不能自禁。会丞相牛僧孺出镇扬州，辟节度掌书记。牧供职之外，唯以宴游为事。扬州胜地也，每重城向夕，倡楼之上，常有绛纱灯万数，辉罗耀烈空中。九里三十步街中，珠翠填咽，邈若仙境。牧常出没驰逐其间，无虚夕。复有卒三十人，易服随后，潜护之，僧孺之密教也。而牧自谓得计，人不知之，所至成欢，无不会意。如是且数年。及征拜侍御史，僧孺于中堂饯，因戒之曰：「以侍御史气槩达驭，固当自极夷涂，然常虑风情不节，或至尊体乖和。」牧因谬曰：「某幸常自检守，不至贻尊忧耳。」僧孺笑而不答，即命侍儿取一小书簏，对牧发之，乃街卒之密报也。凡数十百，悉曰：某夕杜书记过某家，无恙。某夕宴某家，亦如之。牧对之大惭，因泣拜致谢，而终身感焉。故僧孺之薨，牧为之志，而极言其美，报所知也。《阙史》（《广记》二七三）。《芝田录》（《绀珠集》一○、《类说》一一、张本《说郛》七四、陶本《说郛》三八）。

5. []{#唐轶二十二-杜牧-5}
杜牧少登第，恃才，喜酒色。初辟淮南牛僧孺幕，夜即游妓舍，厢虞候不敢禁，常以榜子申僧孺，僧孺不怪。逾年，因朔望起居，公留诸从事从容，谓牧曰：「风声妇人若有顾盼者，可取置之所居，不可夜中独游。或昏夜不虞，奈何？」牧初拒讳，僧孺顾左右取一箧至，其间榜子百余，皆厢司所申。牧乃愧谢。《唐语林》七。

6. []{#唐轶二十二-杜牧-6}
太和末，牧复自侍御史出佐沈传师江西宣州幕。虽所至辄游，而终无属意，咸以非其所好也。及闻湖州名郡，风物妍好，且多奇色，因甘心游之。湖州刺史某乙，牧素所厚者，颇喻其意。及牧至，每为之曲宴周游。凡优姬倡女，力所能致者，悉为出之。牧注目凝视曰：「美矣，未尽善也。」乙复候其意，牧曰：「愿得张水嬉，使州人毕观，候四面云合，某当闲行寓目。冀于此际，或有阅焉。」乙大喜，如其言。至日，两岸观者如堵，迨暮，竟无所得。将罢舟舣岸，于丛人中有里姥引鵶头女，年十余岁，牧熟视曰：「此真国色，向诚虚设耳。」因使语其母，将接致舟中。姥女皆惧。牧曰：「且不即纳，当为后期。」姥曰：「他年失信，复当何如？」牧曰：「吾不十年，必守此郡。十年不来，乃从尔所适可也。」母许诺，因以重币结之，为盟而别。故牧归朝，颇以湖州为念，然以官秩尚卑，殊未敢发。寻拜黄州、池州，又移睦州，皆非意也。牧素与周墀善，会墀为相，乃并以三牋干墀，乞守湖州。意以弟𫖮目疾，冀于江外疗之。大中三年，始授湖州刺史。比至郡，则已十四年矣。所约者，已从人三载，而生三子。牧既即政，函使召之。其母惧其见夺，携幼以同往。牧诘其母曰：「曩既许我矣！何为反之？」母曰：「向约十年，十年不来而后嫁，嫁已三年矣。」牧因取其载词视之，俛首移晷曰：「其词也直。彊之不祥。」乃厚为礼而遗之。因赋诗以自伤曰：「自是寻春去校迟，不须惆怅怨芳时。狂风落尽深红色，绿叶成阴子满枝。」《阙史》（《广记》二七三）。《丽情集》（《苕溪渔隐丛话后集》一五、《类说》二九）。《唐诗纪事》五六。　案：此与今本《唐阙史》所载文字出入较大，或出自别本。今并存之。

7. []{#唐轶二十二-杜牧-7}
杜舍人再捷之后，时誉益清，物议人情，待以仙格。紫微恃才名，亦颇纵声色，尝自言有鉴裁之能。闻吴兴郡有长眉纤腰有类神仙者，罢宛陵从事，专往观焉。使君籍甚其名，迎待颇厚。至郡旬日，继以洪饮，睨观官妓，曰：「善则善矣，未称所传也。」览私选曰：「美则美矣，未惬所望也。」将离去，使君敬请所欲，曰：「愿泛彩舟，许人纵视，得以寓目，愚无恨焉。」使君甚悦，择日大具戏舟讴棹，较捷之乐，以鲜华夸尚，得人纵观，两岸如堵。紫微则循泛肆目，竟迷所得。及暮将散，俄于曲岸见里妇携幼女，年隣小稔。紫微曰：「此奇色也。」遽命接致彩舟，欲与之语，母幼惶惧，如不自安。紫微曰：「今未必去，第存晚期耳。」遂赠罗缬一箧为质，妇人辞曰：「他人无状，恐为所累。」紫微曰：「不然，余今西航，祈典此郡，汝待我十年，不来而后嫁。」遂笔于纸，盟而后别。紫微到京，常意霅上，厥后十四载，出刺湖州之郡。三日即命捜访，女适人已三载，有子二人矣。紫微召母及嫁者诘之，其夫虑为所掠，携子而往。紫微谓曰：「且纳我贿，何食前言？」母即出留翰以示之，复白曰：「待十年不至而后嫁之，三载有子二人。」紫微熟视旧札，俛首逾刻，曰：「其词也直。」因赠诗以导其志。诗曰：「自是寻春去较迟，不须惆怅怨芳时。狂风落尽深红色，绿树成阴子满枝。」翌日，遍闻于好事者。《阙史》上。《唐语林》七。

8. []{#唐轶二十二-杜牧-8}
牧既为御史，久之，分务洛阳。时李司徒愿罢镇闲居，声妓豪华，为当时第一。洛中名士，咸谒见之。李乃大开宴席，当时朝客高流，无不臻赴。以牧持宪，不敢邀致，牧遣座客达意，愿预斯会，李不得已驰书，方对酒独斟，亦已酣畅，闻命遽来。时会中已饮酒，女妓百余人，皆绝艺殊色。牧独坐南行，瞪目注视，引满三巵，问李云：「闻有紫云者，孰是？」李指示之。牧复凝睇良久，曰：「名不虚得，宜以见惠。」李俯而笑，诸妓皆亦廻首破颜。牧又自饮三爵，朗吟而起曰：「华堂今日绮筵开，谁唤分司御史来？忽发狂言惊满座，两行红粉一时廻。」意气闲逸，旁若无人。牧又自以年渐迟暮，常追赋感旧诗曰：「落魄江湖载酒行，楚腰纤细掌中情。三年一觉扬州梦，赢得青楼薄幸名。」又曰：「船一棹百分空，十载青春不负公。今日鬓丝禅榻伴，茶烟轻飏落花风。」《阙史》（《广记》二七三）。《本事诗·高逸》。《古今诗话》（《诗话总龟》前集三、《苕溪渔隐丛话》后集一五）。《唐诗纪事》五六。《唐才子传》六。

9. []{#唐轶二十二-杜牧-9}
崔紫云，兵部李尚书乐妓，词华清峭，眉目端丽。李公罢镇北都，为尹东洛，时方家妓盛列，诸府有宴，台官不赴。杜紫微时为分司御史，过公，有宴，故留南行一位待之，为访诸妓，并归北行三重而坐。宴将醉，杜公轻骑而来，连引三觥，顾北行，回顾主人曰：「尝闻有能篇咏紫云者，今日方知名不虚得，傥垂一惠，无以加焉。」诸妓皆回头掩笑。杜作诗曰：「华堂今日绮筵开，谁召分司御史来。忽发狂言惊满座，三重粉面一时回。」诗罢，升车亸鞚而归。李公寻以紫云送赠之。紫云临行献诗曰：「从来学得斐然词，不料霜台御史知。愁见便教随命去，恋恩肠断出门时。」王铚《侍儿小名录》。又《苕溪渔隐丛话》后集一五引。　案：《苕溪渔隐丛话》曰：「《侍儿小名录》不载此事出于何书，疑好事者附会为之也。」

10. []{#唐轶二十二-杜牧-10}
见李宣古[1](#唐轶二十三-李宣古-1)。

11. []{#唐轶二十二-杜牧-11}
唐杜牧自宣城幕除官入京，有诗留别云：「同来不得同归去，故国逢春一寂寥。」其后二十余年，连典四郡。后自湖州刺史拜中书舍人，题汴河云：「自怜流落西归疾，不见春风二月时。」自郡守入为舍人，未为流落，至京果卒。《感定录》（《广记》一四四）。《唐诗纪事》五六。

12. []{#唐轶二十二-杜牧-12}
杜紫微顷于宰执求小仪，不遂；请小秋，又不遂。尝梦人谓曰：「辞春不及秋，昆脚与皆头。」后果得比部员外。又杜公自述不曾历小比，此必传之误。《尚书故实》。又《广记》二七八引。《玉泉子》。《金华子》（《分门古今类事》六）。《脞说》（《诗话总龟》前集三五）。

13. []{#唐轶二十二-杜牧-13}
杜紫微牧，位终中书舍人，自作墓志云：「生平好读书，为文亦不由人。曹公曰：『吾读兵书战策，孙武深矣。』因注其书十三篇，可为上穷天时，下极人事，无以加也，后当有知之者矣。典吴兴日，梦人告之曰：『尔位当至郎中。』复问其次，曰：『礼部。』再问，曰：『中书舍人，终于典郡耳。』又夜寝不寐，有人即告曰：『尔改名毕。』又梦书片纸：『皎皎白驹，在彼空谷。』傍有人曰：『非空也，过隙也。』」逾月而卒。临终留诗诲其二子曹师、晦辞。抳抳德祥。等云：「万物有好丑，各以姿状论。唯人则不尔，不学与学论。学非采其花，要自抉其根。孝友与诚实，而不妄尔言。根本既深实，柯叶自滋繁。念尔无忽此，期以庆吾门。」晦辞终淮南节度判官；德祥昭宗朝为礼部侍郎、知贡举，甚有声望。《金华子》上。《唐语林》七。

14. []{#唐轶二十二-杜牧-14}
见裴度[31](#唐轶十九-裴度-31)。

15. []{#唐轶二十二-杜牧-15}
杜紫微唇厚，……不称才名也。《北梦琐言》一○。

16. []{#唐轶二十二-杜牧-16}
见白居易[16](#唐轶二十-白居易-16)。

17. []{#唐轶二十二-杜牧-17}
杜紫微览赵渭南卷《早秋》诗云：「残星几点雁横塞，长笛一声人倚楼。」吟味不已，因目嘏为赵倚楼。复有赠嘏诗曰：「命代风骚将，谁登李杜坛？灞陵鲸海动，翰苑鹤天寒。」「今日访君还有意，三条冰雪借予看。」紫微更寄张祜略曰：「睫在眼前长不见，道非身外更何求；谁人得似张公子，千首诗轻万户侯！」《唐摭言》七。《唐诗纪事》五六。

18. []{#唐轶二十二-杜牧-18}
见张祜[7](#唐轶二十一-张祜-7)。

19. []{#唐轶二十二-杜牧-19}
见喻凫[1](#唐轶二十二-喻凫-1)。

20. []{#唐轶二十二-杜牧-20}
颍州公库顾凯之《维摩百补》，是唐杜牧之摹，寄颍守本者，置在斋龛，不携去。精彩照人，前后士大夫家所传，无一毫似，盖京西工拙。其屏风上山水林木奇古，坡岸皴如董源，乃知人称江南，盖自顾以来皆一样，隋唐及南唐，至巨然不移。至今池州谢氏，亦作此体。余得隋画《金陵图》于毕相孙，亦同此体。余因题其顾画幅上，云：「米芾审定是杜牧之本。」仍以拨发司印印之，盖证勾谌刻石妄指为人易去也。余与颍签善，托寻善工摹，须切记。似凡三寄蜡本，无一笔似者。或可上之御府，乞国工摹，赐世间为千年之传，如唐文皇兰亭，岂非一代盛美！《画史》。

## 许　浑

1. []{#唐轶二十二-许浑-1}
诗人许浑，尝梦登山，有宫室凌云，人云此昆仑也。既入，见数人方饮酒，招之，至暮而罢。诗云：「晓入瑶台露气清，坐中唯有许飞琼。尘心未断俗缘在，十里下山空月明。」他日复至其梦，飞琼曰：「子何故显余姓名于人间？」座上即改为「天风吹下步虚声」，曰：「善。」《本事诗·事感》。《逸史》（《广记》七○）。《古今诗话》（《诗话总龟》前集三五）。《唐诗纪事》五六。《唐才子传》七。　案：许浑，《逸史》作「许瀍」。

2. []{#唐轶二十二-许浑-2}
许浑诗格清丽，然不干教化，又有李远以赋名，伤于绮靡，不涉道，故当时号「浑诗远赋」。《诗史》（《诗话总龟》前集六）。

3. []{#唐轶二十二-许浑-3}
许浑，不知何许人也。丱角为诗，已能超出童稚。及长秀发，颇为流辈所推。正书字虽非专门，而洒落可爱，想见其风度。浑作诗似杜牧，俊逸不及，而美丽过之，古今学诗者，无不喜诵。故浑之名益著，而字画因之而竝行也。大中初，守监察御史，以疾告归，端居佚老。有诗集行于世。今御府所藏正书二。《宣和书谱》五。

## 李商隐

1. []{#唐轶二十二-李商隐-1}
李商隐员外依彭阳令狐公楚，以牋奏受知。相国危急，有宝剑尝为君上所赐，将进之，命李起草，不惬其旨，因口占云：「前件剑，武库神兵，先皇特赐，既不合将归泉下，又不宜留在人间。」时人服其简当。彭阳之子绹，继有韦、平之拜，似疏陇西，未尝展分。重阳日，义山诣宅，于厅事上留题，其略云：「十年泉下无消息，九日樽前有所思。郎君官重施行马，东阁无因许再窥。」相国覩之，惭怅而已。乃扃闭此厅，终身不处也。……裴晋公临终，进先帝所赐玉带表文，与令狐公事颇同，未知孰是。旧朝士多云：李义山草进剑表，令狐公曰：「今日不暇多云。」信口占之。《北梦琐言》七。又《广记》一九九引。《唐摭言》一一。《唐诗纪事》五三。

2. []{#唐轶二十二-李商隐-2}
李义山师令狐文公，呼小赵公为「郎君」，于文公处称「门生」。《唐摭言》四。

3. []{#唐轶二十二-李商隐-3}
见姚合[2](#唐轶二十-姚合-2)。

4. []{#唐轶二十二-李商隐-4}
旧说李商隐为文多检阅书册，鳞次堆积，时号「獭祭鱼」。《谈苑》（《类说》五三）。《五总志》。

5. []{#唐轶二十二-李商隐-5}
见徐锴[5](#唐轶三十六-徐锴-5)。

6. []{#唐轶二十二-李商隐-6}
柳枝娘，洛中里娼也，闻诵李义山《燕台诗》，乃折柳结带赠义山以乞诗。《丽情集》（《类说》二九）。

7. []{#唐轶二十二-李商隐-7}
李义山游长安，投宿旅店，适会客，因召与坐，不知为义山也。酒酣，客赋《木兰花》诗，众皆夸示，义山后成诗曰：「洞庭波冷晓侵云，日日征帆送远人。几度木兰舟上望，不知船是此花身。」坐客大惊，询之，方知是义山。《古今诗话》（《诗话总龟》前集二○）。《唐诗纪事》五三。　案：《诗话总龟》曰：「《零陵总记》载《木兰花》诗是陆龟蒙所作。参见陆龟蒙[4](#唐轶二十八-陆龟蒙-4)。

8. []{#唐轶二十二-李商隐-8}
有李商隐者，一代文宗，时无伦辈，常从事河东柳公梓潼幕，久慕〔知〕玄之道学，后以弟子礼事玄，时居永崇里，玄居兴善寺。义山苦眼疾，虑婴昏瞽，遥望禅宫，冥祷乞愿。玄明旦寄《天眼偈》三章，读终疾愈。迨乎义山卧病，语僧录僧彻曰：「某志愿削染为玄弟子，临终寄书偈决别」云。……凤翔府写玄真，李义山执拂侍立焉。《宋高僧传》六。

9. []{#唐轶二十二-李商隐-9}
见白居易[33](#唐轶二十-白居易-33)。

## 刘　蕡

1. []{#唐轶二十二-刘蕡-1}
太和二年，裴休等二十三人登制科。时刘蕡对策万余字，深究治乱之本，又多引《春秋》大义，虽公孙宏、董仲舒不能肩也。自休已下，靡不敛衽。然亦指斥贵幸，不顾忌讳，有司知而不取。时登科人李郃诣阙进疏，请以己之所得，易蕡之所失，疏奏留中。蕡期月之间，屈声播于天下。《唐摭言》一○。《唐会要》七六。

2. []{#唐轶二十二-刘蕡-2}
刘蕡，杨嗣复门生也。对策以直言忤时，中官尤所嫉忌。中尉仇士良谓嗣复曰：「奈何以国家科第放此风汉耶？」嗣复惧而答曰：「嗣复昔与刘蕡及第时，犹未风耳！」《玉泉子》。

3. []{#唐轶二十二-刘蕡-3}
刘蕡精于儒术，读《文中子》，忿而言曰：「才非殆庶，拟上圣述作，不亦过乎？」客或问曰：「《文中子》于六籍何如？」蕡曰：「若人望人，《文中子》于六籍，犹奴婢之于郎主尔。」后遂以《文中子》为六籍奴婢。《贾氏谈录》。《南部新书》戊。《实宾录》一四。　案：「人望人」，《南部新书》、《实宾录》作「以望人」。

## 段成式

1. []{#唐轶二十二-段成式-1}
成式多禽荒，其父文昌尝患之。复以年长，不加面斥其过，而请从事言之。幕客遂同诣学院，具述丞相之旨，亦唯唯逊谢而已。翊日，复猎于郊原，鹰犬倍多。既而诸从事各送兔一双，其书中征引典故，无一事重叠者。从事辈愕然，多其晓其故实，于是齐诣文昌，各以书示之。文昌方知其子艺文该赡。山简云：「吾年四十，不为家所知。」颇亦类此。《玉堂闲话》（《广记》一九七）。《该闻录》（《类说》一九）。

2. []{#唐轶二十二-段成式-2}
见李德裕[82](#唐轶二十三-李德裕-82)。

3. []{#唐轶二十二-段成式-3}
段成式词学博闻，精通三教，复强记，每披阅文字，虽千万言，一览畧无遗漏。尝于私第凿一池，工人于土下获铁一片，怪其异质，遂持来献。成式命尺，周而量之；笑而不言，乃静一室，悬铁其室中之北壁。已而泥户，但开一牖，方才数寸，亦缄𫔎之。时与亲近阅牖窥之，则有金书两字，以报十二时也。其博识如此。《南楚新闻》（《广记》一九七）。《唐诗纪事》五七。

4. []{#唐轶二十二-段成式-4}
处州东十里有恶溪，多水怪。宣宗时刺史段成式有善政，水怪潜去，民谓之好溪。《地理志》（《白孔六帖》六、《古今合璧事类备要》前集九）。

5. []{#唐轶二十二-段成式-5}
段郎中成式，博学精敏，文章冠于一时。著书甚众，《酉阳杂俎》最传于世。牧庐陵日，常游山寺，读一碑文，不识其间两字。谓宾客曰：「此碑无用于世矣，成式读之不过，更何用乎？」客有以此两字遍咨字学之众，实无有识者，方验郎中之奥古绝伦焉。连牧江南，九江名山匡庐，云烂柯，庐陵麻姑，皆有吟咏。前进士许棠寄诗云：「十年三领郡，郡郡管仙山。」为庐陵顽民妄诉，逾年方明其清白，乃退隐于岘山。时温博士庭筠，方谪尉随县，廉帅徐太师商留为从事，与成式甚相善，以其古学相遇，常送墨一铤与飞卿，往复致谢，递搜故事者九函，在禁集中。为其子安节娶飞卿女。安节仕至吏部郎中、沂王傅，善音律，著《乐府》行于世。《金华子》上。《唐语林》二。

6. []{#唐轶二十二-段成式-6}
段成式与温庭筠等唱和往来书，目之为《汉上题衿》，大抵多闺闼中情昵之事。《古今事文类聚》别集二六。《古今合璧事类备要》续集四八。

7. []{#唐轶二十二-段成式-7}
见李群玉[5](#唐轶二十四-李群玉-5)。

8. []{#唐轶二十二-段成式-8}
一夕，予坐客互送连句为烦，乃命工取细斑竹，以白金锁首，如茶挟，以递联名之。予在城时，常与客连句，初无虚日。小酌求押，或穷韵相角，或押恶韵，或煎茗一椀，为八韵诗，谓之杂连。若志于不朽，则汰拣稳韵，无所得辄已，谓之苦连。连时共押平声好韵不僻者，出于竹简，谓之韵牒。出城悉携行，坐客句挟韵牒之语，必为好事者所传矣。因说故相牛公扬州赏秀才蒯希逸诗「蟾蜍醉里破，蛱蝶梦中残」，每坐吟之。予因请坐客各吟近日为诗者佳句。《酉阳杂俎》（《唐诗纪事》五七）。

9. []{#唐轶二十二-段成式-9}
成式曾一夕堂中会，时妓女玉壶忌鱼炙，见之色动。因访诸妓所恶者，有蓬山忌鼠、金子忌虱尤甚。坐客乃竞征虱拏鼠事，多至百余条。予戏摭其事，作《破虱录》。《酉阳杂俎》前集一二。

10. []{#唐轶二十二-段成式-10}
光风亭夜宴，妓有醉殴者，温飞卿曰：「若状此，便可以疻面对捽胡。」成式乃曰：「捽胡云彩落，疻面月痕消。」又曰：「掷履仙凫起，撦衣蝴蝶飘。羞中含薄怒，嚬里带余娇。醒后犹攘腕，归时更折腰。狂天自缨绝，眉势倩谁描。」韦蟾云：「争挥钩弋手，竞耸踏摇身。伤颊讵关舞，捧心非効嚬。」飞卿云：「吴国初成阵，王家欲解围。拂巾双雉叫，飘瓦两鸳飞。」《唐诗纪事》五七。

11. []{#唐轶二十二-段成式-11}
尚书东莞公夜宴，坐列数花，段成式作连珠以代剧语，其一曰：「窃以铜街丽人，恨尘泥之将隔，石室素女，怨仙俗之易分。因知三鸟孤鸾，从来要匹，金鸡玉鹄，不愿成群。」其二曰：「名比大乔，怨佳期之未卜，居连小市，恨的信之难移。因知夜逼更长，斜汉回而脉脉，寒侵梦浅，行云去以迟迟。」一时称其美丽。《语林》九。

12. []{#唐轶二十二-段成式-12}
见段文昌[3](#唐轶二十一-段文昌-3)。

13. []{#唐轶二十二-段成式-13}
段成式驰猎饥甚，叩村家主人。老姥出彘臛，五味不具，成式食之，有余五鼎，曰：「老姥初不加意，而殊美如此。」常令庖人具此品。因呼「无心炙」。《清异录》下。

14. []{#唐轶二十二-段成式-14}
徐峰善棋，段成式欲尽穷其术。峰曰：「子若以墨狻猊与我，当使子过我十倍。」《大唐龙髓记》（《云仙杂记》六）。

15. []{#唐轶二十二-段成式-15}
段柯古博综坟素，著书倬越可喜。尝与张希复辈敖上都诸寺，丽事为令。以段该悉内典，请其独征，皆事新对切。今观靖居碑，亦画上人以其博涉三学，故诿录寺赞也。文伤太拥酿，要为不凡。虽奇涩不至若樊绍述绛碑之甚，然亦轧轧难句矣。碑大中中作，而左金吾长史颜稷所书，殊有楷法。唐中叶以后，书道下衰之际，故弗多得云。政和六年十月十八日，黄某长睿父于楚栖凤堂书。《东观余论》下《跋段柯古靖居寺碑后》。

## 吴武陵

1. []{#唐轶二十二-吴武陵-1}
见李吉甫[9](#唐轶十九-李吉甫-9)。

2. []{#唐轶二十二-吴武陵-2}
长庆中，李渤除桂管观察使，表名儒吴武陵为副使。故事：副车上任，具櫜鞬通谢。又数日，于毬场致宴，酒酣，吴乃闻妇女于看棚聚观，意甚耻之。吴既负气，欲复其辱，乃上台盘坐，褰衣躶露以溺。渤既被酒，见之大怒，命衞士送衙司枭首。时有衙校水一作米。兰，知其不可，遂以礼而救止，多遣人衞之。渤醉极，扶归寝，至夜艾而觉，闻家人聚哭甚悲，惊而问焉，乃曰：「昨闻设亭諠噪，又闻命衙司斩副使，不知其事，忧及于祸，是以悲耳。」渤大惊，亟命递使问之。水兰具启：「昨虽奉严旨，未敢承命，今副使犹寝在衙院，无苦。」渤迟明，早至衙院，卑词引过。宾主上下，俱自尅责，益相敬。时未有监军，于是乃奏水兰牧于宜州以酧之。《本事诗》（《广记》四九七）。

3. []{#唐轶二十二-吴武陵-3}
吴武陵虽有才华，而强悍激讦，为人所畏。尝为容州部内刺史，赃罪狼籍，敕令广州幕吏鞫之。吏少年科第，殊不假贷，持之甚急。武陵不胜其愤，题诗路左佛堂曰：「雀儿来逐飓风高，下视鹰鹯意气豪。自谓能生千里翼，黄昏依旧入蓬蒿。」《本事诗·怨愤》。又《广记》四九七引。《唐诗纪事》四三。

4. []{#唐轶二十二-吴武陵-4}
见杜牧[1](#唐轶二十二-杜牧-1)。

## 杨敬之

1. []{#唐轶二十二-杨敬之-1}
杨祭酒敬之爱才公心。尝知江表之士项斯，赠诗曰：「处处见诗诗惣好，及观标格过于诗。平生不解藏人善，到处相逢说项斯。」因此名振，遂登高科也。《尚书故实》。又《广记》二○二引。《南部新书》甲。《诗话总龟》前集四。《唐诗纪事》四九。

2. []{#唐轶二十二-杨敬之-2}
弘农杨敬之撰《华山赋》，朱崖李太尉每置座右，行坐讽之。其略云：「见若咫尺，田千亩矣。见若环堵，城千雉矣。见若杯水，池百里矣。见若蚁垤，室九层矣。醯鸡往来，周东西矣。蠛蠓纷纭，强秦去矣。蜂巢联联，搆阿房矣。俄而复然，立建章矣。小星奕奕，焚咸阳矣。累累蠒栗，祖龙藏矣。其千载改更兴怀，悲愁辛苦，循其上矣。」杨氏，华阴之茂族，冠盖甚远。此乃寄意于华山而言世事，实雄才也。《北梦琐言》七。

3. []{#唐轶二十二-杨敬之-3}
杨敬之拜国子司业，次子戴进士及第，长子三史登科，时号杨三喜。《唐摭言》八。又《广记》一八○引。《唐诗纪事》五一。

4. []{#唐轶二十二-杨敬之-4}
祭酒杨尚书敬之生江西观察使载。江西应科时，成均年长，天性尤切。时已秋暮，忽梦新榜四十进士，历历可数，寓目及半，钟陵在焉，其邻则姓濮阳，而名不可辨。既寤大喜，访于词场，则云有濮阳愿者，为文甚高，且有声誉。时搜访草泽方急，色目雅在选中。遂寻其居，则曰闽人，未至京国。杨公诫其子，令听之，俟其到京，与之往来，以符斯梦。一日，杨公祖客灞上，客未至间，休于逆旅。舍有秣马伺仆，如自远来者，试命询之，乃贡士。侦所自，曰闽；问其姓，曰濮阳；审其名，曰愿。杨公曰：「吁！斯天启也。安有既梦于彼，复遇于此哉！」亟命相见。濮阳逡巡不得让，执所业以进。始阅其人，眉宇清秀；次与之语，词气安详；终阅其文，体理精奥。问其所抵，则曰：「今将僦居。」杨公曰：「不然。」尽驱所行，置于庠序，命江西寅夕与之同处。杨公朝廷旧德，为文有凌轹韩、柳意，尤自得者《华山赋》五千字，唱在人口。赋内之句况华之高，曰：「醯鸡之往来，周东西矣。蜂蝎之联联，阿房成矣。见若蠒栗，祖龙藏矣。小星奕奕，咸阳焚矣。」故杜司空、李太尉常所诵念。是后，大称濮阳艺学于公卿间，人情翕然，谓升第必矣。试期有日，因食面之寒者，一夕腹鼓而卒。杨公惋痛嗟骇，搜囊甚贫，乡路且远，力为营办，归骨闽中。仍谓江西曰：「我梦无征，汝之一名，亦不可保。」及第甲乙，则江西中选，而同年无氏濮阳者，固不可谕之。夏首，将关送于天官氏，时相有言：「前辈重族望轻官职，今则不然。竹林七贤曰陈留阮籍、沛国刘伶、河间向秀，得以言高士矣。」是岁慈恩寺榜，因以望题。题毕，杨公闲步塔下，仰视之，则曰宏农杨载、濮阳吴当，恍然如梦中所覩。《阙史》上。又《广记》二七八引。

5. []{#唐轶二十二-杨敬之-5}
见韩愈[22](#唐轶二十-韩愈-22)。

## 杨德邻

1. []{#唐轶二十二-杨德邻-1}
宣阳坊奉慈寺，开元中，虢国夫人宅。安禄山伪署百官，以田干真为京兆尹，取此宅为府。后为郭暧驸马宅。今上即位之初，太皇太后为升平公主追福，奏置奉慈寺，赐钱二十万，绣帧三车，抽左街十寺僧四十人居之。今有僧惟则，以七宝末摹阿育王舍利塔，自明州负来。寺成后二年，司农少卿杨敬之小女，年十三，以六韵诗题此寺，自称关西孔子二十七代孙，字德邻。警句云：「日月金轮动，旃檀碧树秋。塔分鸿雁翅，钟挂凤凰楼。」事因见，敕赐衣。《酉阳杂俎》续集六。

## 喻　凫

1. []{#唐轶二十二-喻凫-1}
喻凫体阆仙为诗，尝谒杜紫微不遇，乃曰：「我诗无罗绮铅粉，宜其不售也。」《北梦琐言》（《唐诗纪事》五一）。

## 刘　轲

1. []{#唐轶二十二-刘轲-1}
刘轲慕孟轲为文，故以名焉。少为僧，止于豫章高安县南果园。复求黄老之术，隐于庐山。既而进士登第。文章与韩、柳齐名。《唐摭言》一一。又《广记》一八一引、《唐诗纪事》卷四六引。

2. []{#唐轶二十二-刘轲-2}
刘侍郎轲者，韶右人也。幼之罗浮、九疑，读黄老之书，欲轻举之便。又于曹溪探释氏关戒，遂披僧服焉。僧名湓纳。北之筠川方等寺、庐岳东林，习南山钞及百法论，咸得宗旨焉。独处一室，数梦一人衣短褐，曰：「我书生也。顷因游学，逝此一室。以主寺僧不闻郡邑，乃瘗于牖下，而尸骸跼促，死者从直，何以安也。君能迁葬，必有酬谢。」乃访于缁属，果其然也。寻改窆于虎溪之上，求得一柏函，刘君解所着之衣覆其骸骼。是夜，梦书生来谢，持三鸡子，劝轲立食之，食讫明爽，虽冥寞之道，其不妄言。轲嚼一卵而吞，二者犹豫未食，手握之而觉。后乃精于儒学，而隶文章，因荣名第，历任史馆。欲书梦中之事，不可身为传记。吏部尚书退之素知焉，曰：「待余余暇，当为一文赞焉。」韩公左迁，其文竟不成也。刘君之修史时，宰辅得人，藩条有事，朝廷凡有瑕𪟝，悉欲书之，冀人惕励。拟纵董狐之笔，尤谤必生，匿其功过，又非史职。常暮则沉湎而出。韩公曰：「史官，国之枢机也。其如海纳之醉乎？」云谿子以刘公之居史馆而为两端，夫杜微之聋也，推蜀贤于葛亮；阮籍之醉也，托魏史于王沉。恐危难之逼，假聋醉而混时；遇物从机，即其尚也。昔文王葬枯骨，德王岐周；邹湛瘗甄舒，而名魁岘首；刘君因梦寐而解衣，遂通三学，可谓古人乎！前者有郑广文虔者，明皇时为文馆，故以广文号焉。编集之外，唯日嗜酒。覩嫔妃之贵，必致邦家之祸乎？杜工部遗之歌，略曰：「广文到官舍，置马堂堦下。醉则乘马归，颇遭官长骂。诸公衮衮登台省，广文先生官独冷；诸公往往厌粱肉，广文先生飰不足。才名四十年，座客寒无毡；近者苏司业，时时与酒钱。」予以刘磁州之醉，与广文所同，避嫌远害，未为非也。《云溪友议》中。又《广记》一一七引。《南部新书》己。《唐诗纪事》四六。

## 郑还古

1. []{#唐轶二十二-郑还古-1}
荥阳郑还古，少有俊才，嗜学，而天性孝友。初家青、齐间，遇李师道渐阻王命，扶侍老亲归洛。与其弟自舁肩舆，晨暮奔迫，两肩皆疮。妻柳氏，仆射元公之女也，妇道克备。弟齐古，好博戏赌钱，还古帑藏中物，虽妻之赀玩，恣其所用，齐古得之辄尽。还古每出行，必封管钥付家人曰：「留待二十九郎偿博，勿使别为债息，为恶人所陷误也。」弟感其意，为之稍节。有堂弟浪迹好吹觱篥，投许昌军为健儿，还古使使召之，自与洗沐，同榻而寝，因致书所知之为方镇者，求补他职。姻族以此重之。而竟以刚躁喜持论，不容于时，惜也。《因话录》三。《唐语林》一。

2. []{#唐轶二十二-郑还古-2}
郑还古为河中从事，为同院所诽谤，贬吉州掾，道中为望思台诗云：「谗语能令骨肉离，奸情难测事堪悲。何因掘得江充骨，捣作微尘祭望思。」又云：「吉州新置掾，驰驿到条山。蕙苡殊非谤，羊肠未是艰。自惭多白发，争敢竞朱颜！苦有前生债，今朝不懊还。」《抒情集》（《诗话总龟》前集四四）。

3. []{#唐轶二十二-郑还古-3}
郑还古东都闲居，与柳当将军者甚熟。柳宅在履信东街，有楼台水木之盛，家甚富，妓乐极多。郑往来宴饮，与诸妓笑语既熟，因调谑之。妓以告柳，怜郑文学，又贫，亦不之怪。郑将入京求官，柳开筵饯之，酒酣，与妓一章曰：「冶艳出神仙，歌声胜管弦。眼看《白苎曲》，欲上碧云天。未拟生裴秀，如何乞郑玄。莫教金谷水，横过坠楼前。」柳见诗甚喜，曰：「某不惜此妓，然吾子方求官，事力空困，将去固不易支持。专待见荣命，便发遣入京，充贺礼。」及郑入京，不半年，除国子博士。柳见除目，乃津置入京。妓行及嘉祥驿，郑已亡殁，旅榇寻到府界。柳闻之悲叹不已，遂放妓他适。《卢氏杂说》（《广记》一六八）。《古今诗话》（《诗话总龟》前集二三）。《唐诗纪事》四八。

## 殷尧藩

1. []{#唐轶二十二-殷尧藩-1}
元和九年韦贯之榜，殷尧藩杂文落矣。杨汉公尚书，乃贯之前榜门生，盛言尧藩之屈，贯之为之重收。或曰：李景让以太夫人有疾，报堂请暂省侍，路逢杨虞卿，恳称班图源之屈，因而得之也。《唐摭言》八。又《广记》一八○引。《唐诗纪事》五一。《唐才子传》六。

2. []{#唐轶二十二-殷尧藩-2}
见李翺[1](#唐轶二十-李翺-1)。

## 房千里

1. []{#唐轶二十二-房千里-1}
房千里博士初上第，游岭徼诗序云：「有进士韦滂者，自南海邀赵氏而来。十九岁，为余妾。余以鬓发苍黄，倦于游从，将为天水之别。止素秋之期，纵京洛风尘。亦其志也。赵屡对余潸然恨恨者，未得偕行。即泛轻舟，暂为南北之梦。歌陈所契，诗以寄情。」曰：「鸾凤分飞海树秋，忍听钟鼓越王楼。只应霜月明君意，缓抚瑶琴送我愁。山远莫教双泪尽，雁来空寄八行幽。相如若返临邛市，画舸朱轩万里游。」万里桥在蜀川。房君至襄州，逢许浑侍御赴弘农公番禺之命，千里以情意相托，许具诺焉。才到府邸，遣人访之，拟持薪粟给之，曰：「赵氏却从韦秀才矣。」许与房、韦，俱有布衣之分。欲陈之，虑伤韦义；不述之，似负房言。素款难名，为诗代报。房君既闻，几有欧阳四门詹太原之丧。欧阳太原亡姬之事，孟简尚书已有序诗述之矣。浑寄房秀才诗曰：「春风白马紫丝缰，正值蚕眠未采桑。五夜有心随暮雨，百年无节待秋霜。重寻绣带朱藤合，却认罗裙碧草长。为报西游减离恨，阮郎才去嫁刘郎。」《云溪友议》上。《唐诗纪事》五一。

## 厉　玄

1. []{#唐轶二十二-厉玄-1}
唐厉玄度江，见一妇人尸，收葬之。夜梦在一处，如深山中，明月初上，清风吹衣，遥闻有吹笙声，音韵缥缈。忽有美女在林下自咏云：「紫府参差曲，清宵次第闻。」及就试，得《缑山月夜闻王子晋吹笙》题，用梦中语作第三第四句，竟以是得赏，举进士。人以为葬妇人之报。《林下诗谈》（《瑯嬛记》上）。

## 刘郇伯　范酂

1. []{#唐轶二十二-刘郇伯-1} []{#唐轶二十二-范酂-1}
郇伯与范酂郎中为诗友，范曾得一句云：「岁尽天涯雨。」久而莫属。郇伯曰：「何不曰人生分外愁。」范甚赏之。《北梦琐言》（《唐诗纪事》五○、《诗话总龟》前集一四）。

## 刘得仁

1. []{#唐轶二十二-刘得仁-1}
刘得仁，贵主之子。自开成至大中三朝，昆弟皆历贵仕，而得仁苦于诗，出入举场三十年，竟无所成。尝自述曰：「外家虽是帝，当路且无亲。」既终，诗人争为诗以吊之，唯供奉僧栖白擅名。诗曰：「忍苦为诗身到此，冰魂雪魄已难招。直教桂子落坟上，生得一枝冤始销。」《唐摭言》一○。《诗话总龟》前集四五。《唐诗纪事》五三。

2. []{#唐轶二十二-刘得仁-2}
见薛能[10](#唐轶二十七-薛能-10)。

## 李章武

1. []{#唐轶二十二-李章武-1}
李章武，字飞卿，其先中山人。生而敏博，遇事便了。工文学，皆得极至。虽弘道自高，恶为洁饰，而容貌闲美，即之温然。与清河崔信友善。信亦雅士，多聚古物，以章武精敏，每访辨论，皆洞达玄微，硏究原本，时人比之张华。贞元三年，崔信任华州别驾，章武自长安诣之。数日，出行，于市北街见一妇人甚美，因绐信云：「须州外与亲故知闻。」遂赁舍于美人之家。主人姓王，此则其子妇也，乃悦而私焉。居月余日，所计用直三万余，子妇所供费倍之。既而两心克谐，情好弥切。无何，章武系事，告归长安，殷勤叙别。章武留交颈鸳鸯绮一端，仍赠诗曰：「鸳鸯绮，知结几千丝。别后寻交颈，应伤未别时。」子妇答白玉指环一，又赠诗曰：「捻指环相思，见环重相忆。愿君永持翫，循环无终极。」章有仆杨果者，子妇赍钱一千以奖其敬事之勤。既别，积八九年，章武家长安，亦无从与之相闻。至贞元十一年，因友人张元宗寓居下邽县，章武又自京师与元会，忽思曩好，乃廻车涉渭而访之。日暝，达华州，将舍于王氏之室。至其门，则閴无行迹，但外有宾榻而已。章武以为下里或废业即农，暂居郊野，或亲宾邀聚，未始归复，但休止其门。将别适他舍，见东隣之妇，就而访之。乃云：「王氏之长老，皆舍业而出游。其子妇殁已再周矣。」又详与之谈，即云：「某姓杨，第六，为东隣妻。」复访郎何姓，章武具语之。又云：「曩曾有傔姓杨名果乎？」曰：「有之。」因泣告曰：「某为里中妇五年，与王氏相善。尝云：『我夫室犹如传舍，阅人多矣，其于往来见调者，皆殚财穷产，甘辞厚誓，未尝动心。顷岁有李十八郎，曾舍于我家，我初见之，不觉自失。后遂私侍枕席，实蒙欢爱。今与之别累年矣！思慕之心，或竟日不食，终夜无寝。我家人故不可托，复被彼夫东西，不时会遇。脱有至者，愿以物色名氏求之。如不参差，相托祗奉，并语深意。但有仆夫杨果即是。』不二三年，子妇寝疾，临死，复见托曰：『我本寒微，曾辱君子厚顾，心常感念。久以成疾，自料不治。曩所奉托，万一至此，愿申九泉啣恨千古睽离之叹。仍乞留止此，冀神会于髣髴之中。』」……《李章武传》（《广记》三四○）。

2. []{#唐轶二十二-李章武-2}
李师古治山亭，掘得一物，类铁斧头。时李章武游东平，师古示之，武惊曰：「此禁物也，可饮血三斗。」验之而信。《酉阳杂俎》前集一○。又《广记》三六五引。

3. []{#唐轶二十二-李章武-3}
李章武学识好古，有名于时。大和末，𠡠僧尼试经若干纸，不通者勒还俗。章武时为成都少尹，有山僧来谒云：「禅观有年，未尝念经。今被追试，前业弃矣。愿长者宥之。」章武赠诗曰：「南宗尚许通方便，何处心中更有经。好去苾𫇴雪水畔，何山松柏不青青。」主者免之而去。《本事诗·事感》。《唐诗纪事》五九。

## 王轩　朱泽

1. []{#唐轶二十二-王轩-1} []{#唐轶二十二-朱泽-1}
王轩少为诗，寓物皆属咏，颇闻《淇澳》之篇。游西小江，泊舟苎萝山际，题西施石曰：「岭上千峰秀，江边细草春。今逢浣纱石，不见浣纱人。」题诗毕，俄而见一女郎，振琼珰、扶石笋，低佪而谢曰：「妾自吴宫还越国，素衣千载无人识。当时心比金石坚，今日为君坚不得。」既为鸳鸾之会，仍为恨别之词。后有萧山郭凝素者，闻王轩之遇，每适于浣溪，日夕长吟，屡题歌诗于其石，寂尔无人，乃郁怏而返。进士朱泽嘲之，闻者莫不嗤笑。凝素内耻，无复斯游。泽诗曰：「三春桃李本无言，苦被残阳鸟雀喧。借问东邻效西子，何如郭素拟王轩？」《云溪友议》上。又《广记》二五七引。

## 周　贺

1. []{#唐轶二十二-周贺-1}
周贺少从浮图，法名清塞，遇姚合而反初。诗格清雅，与贾长江、无可上人齐名。岛《哭柏岩禅师》诗籍甚，及贺赋一篇，与岛不相上下。岛曰：「苔覆石床新，师曾占几春。写留行道影，焚却坐禅身。塔院关松雪，房廊露隙尘。自嫌双泪下，不是解空人。」贺曰：「林迳西风急，松枝讲法余。冻须亡夜剃，遗偈病时书。地燥焚身后，堂空著影初。此时频下泪，曾省到吾庐。」《唐摭言》一○。又《诗话总龟》前集一○引。《唐诗纪事》七六。

## 柳　棠

1. []{#唐轶二十二-柳棠-1}
东川处士柳全节，习百家之言，衣华阳鹤氅，或呼为「柳尊师」，又曰「柳百经」也。有子棠，应进士举，才思优赡，见者奇之。庞严舍人睠眄诸歌姬，方戏于堦，问：「墙头何人也？」曰：「柳秀才也。」遽命姬者饰妆，召柳秀才对观之。庞公曰：「恐墙上远见，不得分明。」因请细而观瞩。棠深耻之，不辞而去。时裴谏议休相公，因对事出汉州，即棠旧知也。闻棠来，且喜，及再谒，则蓝衫木简而已。裴公问其故，对曰：「名场孤寒，虚掷光景。欲求斗粟之养，以成子道焉。」有宴，召冯戡、胡据、柳棠三举士。裴公于棠名下注曰：「此柳秀才，已于盐铁求事，不用屈私。」令棠见之，盖惜其举子也。柳棠之欲罢举者，为庞门之有失矣。乃弃蓝袍而归旧服，非时请见司谏，司谏谓曰：「酌然子年方少，篇翰如流，不可骥垂长坂，兰谢深林。况今急士之秋，必能首送。」兼与荐书。开成二年，上第。后归东川，历旬，但于狭斜旧游之处，不谒府主杨尚书汝士。杨公谓诸宾曰：「每见报，前柳棠秀才多于妓家饮酒，或三更至暮。竟未相访。社日必相召焉。」及召棠至，已在醉乡矣。斟三器酒，内一巨鱼杯，棠不即饮。杨公乃诮曰：「文章谩道能吞凤，杯酒何曾解吃鱼。今日梓州张社会，应须遭这老尚书。」棠答曰：「未向燕台逢厚礼，幸因社会接余欢。一鱼吃了终无恨，鲲化成鹏也不难。」初，棠与冯戡争先，棠所颉颃；及第后，戡与诗曰：「桃花浪里成龙去，竹叶山头退鹢飞。」棠、戡为友甚善焉。柳每于东川席上，狂纵日甚，干忤杨公，诗曰：「莫言名位未相俦，风月何曾阻献酬？前辈不须轻后辈，靖安今日在衡州。」靖安，李宗闵尚书，与杨公中外昆弟，况有朗陵之分。东川益怒，为书让其座主高锴侍郎曰：「柳棠者，凶悖嚚竖，识者恶之，狡过仲容，才非犬子。且膺门之贵，岂宜有此生乎？」小宗伯曰：「某滥司文柄，以副悬旄，夙夜兢惶，恐招讪谤。是以搜求俊彦，冀辅聪明，不敢蔽才，与棠及第。」东川又书曰：「昔周公挞伯禽，以戒成王也；昌邑杀王式，式，昌邑之师也。而怨霍光乎？岂不由师傅之情尔！兴亡之道，孔子先推德行，然后文学焉。吾师垂训，千古不易。前书云『不敢蔽才』，何必一柳棠矣！若以篇章取之，宁失于何植、王条也？」高公又复书曰：「唐尧之圣也，不致丹朱之贤；宣尼之明也，不免仲由之害。如其可化，安有坠典？伊祁九子，尽可等于黄唐；门人三千，悉能继于颜闵。若棠者，自求瑕玷，难以磨灭。其所忤黩尊威，亦予谬举之过也。」棠闻二公交让，不任忧惕，又不敢远申卑谢，遂之剑州王使君。使君者，善画松竹狗兔，以十五侯而四郡守。棠至，联夕而饮。王君辞曰：「某以衰朽，恐乖去就。小男忝趋文场，不知许容侍座否？老夫暂归憩歇焉。」王氏之子洎醉，轻易之甚。棠呵之曰：「公称举人，与棠分有前后。画师之子，安得无礼于先辈乎？」王氏乃自去其道服，空戴黄葛巾，谓棠曰：「我大似贤尊，尊师幸不喧酗耳！」棠转益怒，叱咤而散。柳生虽登科第，始参越嶲军事，而夭丧。且渤海高公三牓一百二十人，多平人得路。若柳棠者，诚累恩门举主。升平裴公曰：「人不易知乎！」《云溪友议》中。《唐摭言》一三。《唐诗纪事》五八。

## 平　曾

1. []{#唐轶二十二-平曾-1}
平曾以凭人傲物，多犯讳忌，竟没于县曹，知己叹其运蹇也。薛平仆射出镇浙西，投城主，礼稍薄，曾留诗以讽之曰：「梯山航海几崎岖，来谒金陵薛大夫。髭发紧时趋剑戟，衣冠俨处拜冰壶。诚知两轴非珠玉，深媿三缣恤旅途。今日楚江风正好，不须回首望勾吴。」薛闻之，曾将出境，遣吏追还，縻留数日。又献《絷白马诗》曰：「白马披鬃练一团，今朝被绊欲行难。云中放去空寻迹，月下牵来只见鞍。向北长鸣天外远，临风斜控耳边寒。自知毛骨还应异，更请孙阳子细看。」河东公覩诗曰：「若不留绊行轩，郍得观其毛骨？」遂以殊礼相待，厚送篚赂饯行。曾后游蜀川，谒少师李固言相公。在成都宾馆，则李珪郎中、郭圆员外、陈会端公、袁不约侍郎、来择书记、薛重评事，皆远从公，可谓莲幕之盛矣。曾每与诸公评论，则言笑弥日；侍于相公，则轻佻无所畏怵。遂献《雪山赋》一首，言：「雪山虽兹洁白之状，叠障攒峰，夏日清寒，而无草木华茂，为人采掇。」以李公罕作文章，废其庠序也。相公读赋，命推出曾。曾不逾旬，又献《鯸鮧鱼赋》，言：「此鱼触物而怒，翻身上波，为鵄鸢所获，奈鲂𫚈之何？」相公览赋而笑曰：「昔赵元叔之狂简，袁彦伯之机捷，无以过焉。」然爱其文彩，投贽者无以出于曾，曾有过忤，不至深罪矣。乃知相公之用心乎。又作《潼关赋》而刺中朝：「此关倚太华、瞰黄河，虽来往攸同，而叹有异也。」乃与贾岛齐谴，为时所忽，至于潦倒，诚可惜哉！后温庭筠为赋，亦警刺，少类于平、贾，而谪方城，乃诗曰：「侯印不能封李广，别人丘陇似天山。」举子纪唐夫有诗送之。时温庭筠作尉，纪唐夫得名，盖因文而致也。诗曰：「何事明时泣玉频，长安不见杏园春。凤凰诏下虽霑命，鹦鹉才高却累身。且饮录醑消积恨，莫言黄绶拂行尘。方城若比长沙远，犹隔千山与万津。」《云谿友议》中。《唐诗纪事》六五。

2. []{#唐轶二十二-平曾-2}
平曾谒华州李相固言不遇，因吟一绝而去，曰：「老夫三日门前立，珠箔银屏画不开。诗卷却抛书袋里，譬如闲看华山来。」《唐摭言》一○。《唐诗纪事》六五。

3. []{#唐轶二十二-平曾-3}
见贾岛[5](#唐轶二十-贾岛-5)。

## 张鲁封　李昼

1. []{#唐轶二十二-张鲁封-1} []{#唐轶二十二-李昼-1}
池州杜少府慥、亳州韦中丞仕符，二君皆以长年，精求释道。乐营子女，厚给衣粮，任其外住，若有宴饮，方一召来；柳际花间，任为娱乐。谯中举子张鲁封，为诗谑其宾佐，兼寄大梁李尚书，诗曰：「杜叟学仙轻蕙质，韦公事佛畏青娥。乐营却是闲人管，两地风情日渐多。」《戏酬张十五秀才见寄池、亳二州之事》，宣武军掌书记李昼：「秋浦亚卿颜叔子，谯都中宪老桑门。如今柳巷通车马，唯恐他时立棘垣。」《云溪友议》中。

## 郑　史

1. []{#唐轶二十二-郑史-1}
郑史，开成元年登第，经过池阳廉使崔君，悦一妓行云，有诗云：「最爱铅华薄薄妆，更兼衣着又鹅黄。从来南国名佳丽，何事今朝在北行？」临岐，博陵公辍赠之。《唐诗纪事》五六。

## 刘三复

1. []{#唐轶二十二-刘三复-1}
唐大和中，李德裕镇浙西。有刘三复者，少贫，苦学有才思，时中人赍御书至，以赐德裕，德裕试其所为，谓曰：「子可为我草表，能立就，或归以创之？」三复曰：「文理贵中，不贵其速。」德裕以为当言。三复又请曰：「渔歌樵唱，皆传公述作，愿以文集见示。」德裕出数轴与之。三复乃体而为表。德裕嘉之，因遣诣阙求试，果登第。历任台阁。三复能记三生事，云曾为马，马常患渴，望驿而嘶，伤其蹄则心连痛。后三复乘马过硗确之地，必为缓辔，辙有石，必去之。其家不施门限，虑伤马蹄也。其子邺，勅赐及第。登廊庙，上表雪德裕，以朱崖神榇归葬洛中，报先恩也。士大夫美之。《北梦琐言》一。又《广记》三八七引。《南部新书》丙、丁。《唐语林》二。

2. []{#唐轶二十二-刘三复-2}
刘侍郎三复，初为金坛尉。李衞公镇浙西，三复代草表云：「山名北固，长怀恋阙之心；地接东溟，却羡朝宗之路。」衞公嘉叹，遂辟为宾佐。时杭州有萧协律悦，善画竹，家酷贫。白居易典郡，尝叙云：「悦之竹举世无伦，颇自秘重，有终岁求其一竿一枝不得者。」又遗之歌曰：「余杭邑客多羇贫，其中甚者萧与殷，天寒身上犹衣葛，日高甑中未扫尘。」悦年老多病，有一女未适。他日，病且亟，谓其女曰：「吾闻长史刘从事，非有通家之旧，复无举荐之力。歘自众为贤侯幕府，必有足观者。今知未婚，吾虽未识，当以书托汝。」三复览其书，数日未决。会夜梦有黄衣使，致藁一束于其门。翊日，言于衞公，公曰：「藁，萧也。此固定矣。」三复遂成婚。《唐语林》三。

## 皇甫松

1. []{#唐轶二十二-皇甫松-1}
皇甫松著《醉乡日月》三卷，自叙之矣。或曰：松，丞相奇章公表甥，然公不荐。因襄阳大水，遂为《大水辨》，极言诽谤，有「夜入真珠室，朝游瑇瑁宫」之句。公有爱姬名真珠。《唐摭言》一○。《唐诗纪事》五二。

## 朱冲和

1. []{#唐轶二十二-朱冲和-1}
朱冲和五经及第，恃其强敏，好干忤人，所在伺察瑕隙，生情争讼。自江南采巨木，送于台省，卒不能运。系絷既久，则又卤莽舍之。如此数四，人号为宦途恶少。《金华子》下。

2. []{#唐轶二十二-朱冲和-2}
朱冲和常游杭州，临安监吏有姓朱者，兄呼冲和，颇邀迎止宿，情甚厚。冲和深感之，来监中访同姓，因出入。邻司稍熟，亦不防备。一日，邻房吏偶以私历一道置在案间，冲和窥之，皆盗分官钱，约数千百万，候其他适，遂取之怀袖而去。吏人既失此历，知为冲和所制，一监之人无不罹重辟矣。众情危惧，共请主人，愿以白金十笏赎之。冲和既闻，念苟不许之，则宗人亦当不免，乃曰：「若他人故难，以久受弟之殊分，则无不可也。」众人常谙其禀性刚执，倘一问不允，则无复摇动。初令往探，若卜大敌，及（间）〔闻〕其许成，咸私制贺，五百两银，不时齐足。冲和既见，乃取银并历同封而还之，并续绝句：「三千里内布干戈，累得鲸鲵入网罗。今日宝刀无杀气，只缘君处受恩多。」然终以恶名为人所搆，竟不免焉。《金华子》下。

3. []{#唐轶二十二-朱冲和-3}
见张祜[12](#唐轶二十一-张祜-12)。

## 李　玫

1. []{#唐轶二十二-李玫-1}
李玫者，早年受王涯恩。及为歙州巡官时，涯败，因私为诗以吊之。末句曰：「六合茫茫皆汉土，此身无处哭田横。」乃有人欲告之，因而《纂异记》记中有喷玉泉幽魂一篇，即甘露之四相也。玉川先生，卢仝也。仝亦涯客，性僻面黑，常闭于一室中，凿壁穴以送食。太和九年十一月二十日夜，偶宿涯馆。明日，左军屠涯家族，随而遭戮。《南部新书》壬。　案：李玫，原作李纹，据《新唐书·艺文志》三改。

## 何　扶

1. []{#唐轶二十二-何扶-1}
何扶，太和九年及第；明年，捷三篇，因以一绝寄旧同年曰：「金榜题名墨尚新，今年依旧去年春，花间每被红妆问：何事重来只一人？」《唐摭言》三。《古今诗话》（《诗话总龟》前集一七）。《唐诗纪事》四九。

## 李　肱

1. []{#唐轶二十二-李肱-1}
见唐文宗[33](#唐轶三-唐文宗-33)。

## 裴思谦

1. []{#唐轶二十二-裴思谦-1}
高锴侍郎第一榜，裴思谦以仇中尉关节取状头，锴庭谴之，思谦回顾，厉声曰：「明年打脊取状头。」明年，锴戒门下不得受书题。思谦自怀士良一缄入贡院；既而易以紫衣，趋至阶下，白锴曰：「军容有状，荐裴思谦秀才。」锴不得已，遂接之。书中与思谦求巍峩，锴曰：「状元已有人，此外可副军容意旨。」思谦曰：「卑吏面奉军容处分，裴秀才非状元，请侍郎不放。」锴俛首良久曰：「然则略要见裴学士。」思谦曰：「卑吏便是。」思谦词貌堂堂，锴见之改容，不得已遂礼之矣。《唐摭言》九。又《广记》一八一引。

2. []{#唐轶二十二-裴思谦-2}
裴思谦状元及第后，作红笺名纸十数，诣平康里，因宿于里中。诘旦赋诗曰：「银缸斜背解鸣珰，小语低声贺玉郎。从此不知兰麝贵，夜来新惹桂枝香。」《北里志》。《唐摭言》三。《古今诗话》（《诗话总龟》前集三）。《唐诗纪事》四九。

## 张不疑

1. []{#唐轶二十二-张不疑-1}
张不疑进士擢第，宏词登科。当年四府交辟，江西李中丞凝、东川李相回、淮南李相绅、兴元归仆射融，皆当时盛府。不疑赴淮南命，到府未几，以协律郎卒。不疑娶崔氏，以不协出之，后娶颜氏。《唐语林》四。《南部新书》己。

## 李复言

1. []{#唐轶二十二-李复言-1}
李景让典贡年，有李复言者，纳省卷，有《纂异》一部十卷。牓出曰：「事非经济，动涉虚妄，其所纳，仰贡院驱使官却还。」复言因此罢举。《南部新书》甲。

## 程修己

1. []{#唐轶二十二-程修己-1}
程修己，其先冀州人。祖大历中任越州医博士，父伯义，少有文学。时周昉任越州长史，遂令修己师，凡二十年中师其画。至六十，画中有数十病，既皆一一口授，以传其妙诀。宝历中，修己应明经擢第。大和中，文宗好古重道，以晋明帝朝衞协画《毛诗图》草木鸟兽、古贤君臣之像，不得其真，遂召修己图之。皆据经定名，任意采掇，由是冠冕之制，生植之姿，远无不详，幽无不显矣。又尝画竹障于文思殿，文皇有歌云：「良工运精思，巧极似有神。临窗时乍睹，繁阴合再明。」当时在朝学士，皆奉诏继和。自贞元后以画艺进身，累承恩称旨，京都一人而已。尤精山水、树石、花鸟、人物、古贤功德、异兽等，首冠于时，可居妙品也。《唐朝名画录》。又《广记》二一三引作《画断》。《图绘宝鉴》二。

2. []{#唐轶二十二-程修己-2}
大和、开成中，有程修己者，以善画得进谒，修己始以孝廉召入籍，故上不甚以画者流视之。会春暮内殿赏牡丹花，上颇好诗，因问修己曰：「今京邑传唱牡丹花诗谁为首出？」修己对曰：「臣尝闻公卿间多吟赏中书舍人李正封诗曰：『天香夜染衣，国色朝酣酒。』」上闻之，嗟赏移时。杨妃方恃恩宠，上笑谓贤妃曰：「妆镜台前宜饮以一紫金盏酒，则正封之诗见矣。」《松窗杂录》上。《南部新书》甲。《唐诗纪事》四○。

## 宋　霁

1. []{#唐轶二十二-宋霁-1}
见唐文宗[38](#唐轶三-唐文宗-38)。

## 尉迟璋

1. []{#唐轶二十二-尉迟璋-1}
大和中，乐工尉迟璋尤能啭喉为新声，京师屠沽效之，呼为拍弹。《南部新书》乙。　案：《杜阳杂编》下、新旧《唐书·曹确传》并作李可及事。

2. []{#唐轶二十二-尉迟璋-2}
见唐文宗[36](#唐轶三-唐文宗-36)、陈夷行[1](#唐轶二十一-陈夷行-1)。

## 沈阿翘

1. []{#唐轶二十二-沈阿翘-1}
见唐文宗[5](#唐轶三-唐文宗-5)、[6](#唐轶三-唐文宗-6)。
2. []{#唐轶二十二-沈阿翘-2}
见唐文宗[5](#唐轶三-唐文宗-5)、[6](#唐轶三-唐文宗-6)。

## 郑中丞

1. []{#唐轶二十二-郑中丞-1}
文宗朝，有内人郑中丞善胡琴。中丞即宫人之官也。内库有二琵琶，号大小忽雷，郑尝弹小忽雷，偶以匙头脱，送崇仁坊南赵家修理。大约造乐器悉在此坊，其中二赵家最妙。时有权相旧吏梁厚本，有别墅在昭应县之西，正临河岸，垂钩之际，忽见一物浮过，长五六尺许，上以锦绮缠之，令家僮接得就岸，即秘器也。及发棺视之，乃一女郎，妆饰俨然，以罗领巾系其颈。解其领巾伺之，口鼻有余息，即移入室中，将养经旬，乃能言，云是内弟子郑中丞也，昨以忤旨，命内官缢杀，投于河中，锦绮即弟子相赠尔。遂垂泣感谢。厚本即纳为妻。因言其艺，及言所弹琵琶今在南赵家。寻值训、注之乱，人莫有知者，厚本赂乐匠赎得之。每至夜分，方敢轻弹。后遇良辰，饮于花下，酒酣，不觉朗弹数曲。洎有黄门放鹞子过其门，私于墙外听之，曰：「此郑中丞琵琶声也。」翊日达上听。文宗方追悔，至是惊喜，即命宣召，乃赦厚本罪。仍加锡赐焉。《乐府杂录》。又《御览》五八三引。

## 崔紫云

1. []{#唐轶二十二-崔紫云-1}
见杜牧[9](#唐轶二十二-杜牧-9)。

## 周隐克

1. []{#唐轶二十二-周隐克-1}
唐道士周隐克有术数，将相大僚咸敬如神明。宰相李宗闵修弟子礼，手状皆云然。前宰相段文昌镇淮南，染疾，曰：「尊师去年云我有疾，须卧六日。」段公与宾客博戏饮茶，周生连吃数椀，段起旋溺不已。良久，惊语尊师曰：「乞且放，虚惫交下不自持。」笑曰：「与相公为戏也。」盖饮茶慵起，遣段公代之。《逸史》（《广记》八○）。　案：《剧谈录》下记周隐尧事，《吴郡志》四○记周隐遥事，似与此为同一人。

## 宗　密

1. []{#唐轶二十二-宗密-1}
初，〔宗〕密道既芬馨，名惟烜赫，内众慕膻既如彼，朝贵答响又如此。当长庆、元和已来，中官立功执政者孔炽，内外猜疑，人主危殆。时宰臣李训酷重于密，及开成中伪甘露发，中官率禁兵五百人出合，所遇者一皆屠戮。时王涯、贾𫗧、舒元舆方在中书会食，闻难作，奔入终南投密。唯李训欲求剪发，匿之，从者止之，训改图趋凤翔。时仇士良知之，遣人捕密入左军，面数其不告之罪，将害之。密怡然曰：「贫道识训年深，亦知其反叛，然本师教法，遇苦即救，不爱身命，死固甘心。」中尉鱼恒志嘉之，奏释其罪。朝士闻之，扼腕出涕焉。《宋高僧传》六。

# 唐人轶事汇编卷二十三

## 李德裕

1. []{#唐轶二十三-李德裕-1}
吉甫相典忠州，溯流之任，行次秭归，地名云居台，在江中。掌武诞于此处。小名台郎，以其地而命名也。《北梦琐言》八。

2. []{#唐轶二十三-李德裕-2}
衞公幼时，尝于明州见一水族，有两足，觜似鸡，身如鱼。《酉阳杂俎》续集八。又《广记》四六五引。《南部新书》庚。

3. []{#唐轶二十三-李德裕-3}
衞公年十一过瞿塘，波中睹一物，状如婴儿，有翼，翼如鹦鹉。公知其怪，即时不言，晚风大起方说。《酉阳杂俎》续集八。

4. []{#唐轶二十三-李德裕-4}
太尉李德裕幼神俊，宪宗赏之，坐于膝上。父吉甫，每以敏辩夸于同列。武相元衡召之，谓曰：「吾子在家，所嗜何书？」意欲探其志也。德裕不应。翌日，元衡具告吉甫，因戏曰：「公诚涉大痴耳。」吉甫归以责之，德裕曰：「武公身为帝弼，不问理国调阴阳，而问所嗜书。书者，成均礼部之职也。其言不当，所以不应。」吉甫复告，元衡大慙。由是振名。《北梦琐言》一。又《广记》一七五引。《唐语林》三。

5. []{#唐轶二十三-李德裕-5}
李德裕太尉未出学院，盛有词藻，而不乐应举。吉甫相俾亲表勉之，掌武曰：「好骡马不入行。」由是以品子叙官也。吉甫相与武相元衡同列，事多不叶，每退公，词色不怿。掌武启白曰：「此出之何难！」乃请修狄梁公庙。于是武相渐求出镇。智计已闻于早成矣。愚曾览太尉《三朝献替录》，真可谓英才。竟罹朋党，亦独秀之所致也。《北梦琐言》六。《唐语林》一。

6. []{#唐轶二十三-李德裕-6}
李德裕以己非由科第，恒嫉进士举者。及居相位，权要束手。德裕尝为藩府从事日，同院李评事以词科进，适与德裕官同。时有举子投文轴，误与德裕。举子既误，复请之曰：「其文轴当与及第李评事，非与公也。」由是德裕志在排斥。《玉泉子》。又《广记》一八二引。《唐语林》七。

7. []{#唐轶二十三-李德裕-7}
太尉衞国公为并州从事，到职未旬月，忽有王山人者诣门请谒，公命与坐，乃曰：「某善按冥也。」公初未之奇，因请正寝备几案纸笔香水而已。因令垂帘静伺之，生与公偕坐于西庑下，顷之，王生曰：「可验矣。」纸上书八字甚大，且有楷注曰：「位极人臣，寿六十四。」王生遽请归，竟不知所去。及会昌朝，三策一品，薨于海南，果符王生所按之年。《松窗杂录》。又《广记》七八引。《续前定录》。

8. []{#唐轶二十三-李德裕-8}
宝历中，亳州云出圣水，服之愈宿疾，亦无一差者。自洛已来，及江西数郡中人，争施金货衣服以饮焉，获利千万，人转相惑。李赞皇德裕在浙西也，命于大市集人，置金取其水，于市司取猪肉五斤煮，云..「若圣水也，肉当如故。」逡巡，肉熟烂。自此人心稍定。妖者寻而败露。《大唐传载》。《唐语林》一。

9. []{#唐轶二十三-李德裕-9}
太尉朱崖出镇浙右，有甘露知主事者诉交代得常住什物，被前主事隐用却常住金若干两。引证前数辈皆有递相交割文字分明，众词皆指以新得替者隐用之。但初上之时交领既分明，及交割之日不见其金，鞫成具狱，伏罪昭昭，然未穷破用之所由。或以僧人不拘细行而费之，以是无理可伸，甘之死地。一旦引虑之际，公疑其未尽，微以意揣之，髠人乃具实以闻曰：「居寺者乐于知事，前后主之者，积年已来空交分两文书，其实无金。群众以某孤立，不杂辈流，欲乘此挤排之。」因流涕，不胜其冤。公乃悯而恻之，曰：「此固非难也。」俛仰之间，曰：「吾得之矣。」乃立召兜子数乘，命关连僧入对事。咸遣坐兜子，下帘子毕，令门不相对。命取黄泥，各令模前后交付下次金样，以凭证据。僧既不知形段，竟模不成。公怒，令鞫前数辈，皆一一伏罪，其所排者遂获清雪。《桂苑丛谈》。又《广记》一七二引。《疑狱集》三。《唐语林》一。《折狱龟鉴》三。

10. []{#唐轶二十三-李德裕-10}
李德裕在润州，忽梦赋诗怀禁掖旧游，因为《述梦诗》。《海录碎事》一一下。

11. []{#唐轶二十三-李德裕-11}
上元瓦官寺僧守亮，通《周易》，性若狂易。李衞公镇浙西，以南朝旧寺多名僧，求知《易》者，因帖下诸寺，令择送至府。瓦官寺众白守亮曰：「大夫取解《易》僧，汝常时好说《易》，可往否？」守亮请行。众戒曰：「大夫英俊严重，非造次可至，汝当慎之。」守亮既至，衞公初见，未之敬。及与言论，分条析理，出没幽赜，公凡欲质疑，亮已演其意。公大惊，不觉前席。命于甘露寺设馆舍，自于府中设讲席，命从事已下，皆横经听之，逾年方毕。既而请再讲。讲将半，亟请归甘露。既至命浴。浴毕，整巾屦，遣白公云：「大期今至，不及回辞。」言讫而终。公闻惊异，明日率宾客至寺致祭。适有南海使送西国异香，公于龛前焚之，其烟如弦，穿屋而上，观者悲敬。公自草祭文，谓举世之官爵俸禄，皆加于亮，亮尽受之，可以无愧。《唐语林》二。《金华子》下。

12. []{#唐轶二十三-李德裕-12}
太尉朱崖公两出镇于浙右，前任罢日，游甘露寺，因访别于老僧院公曰：「弟子奉诏西行，祗别和尚。」老僧者熟于祗接，至于谈话多空教所长，不甚对以他事。由是公怜而敬之。煮茗既终，将欲辞去。公曰：「昔有客遗筇杖竹一条，聊与师赠别。」亟令取之，须臾而至。其杖虽竹而方，所持向上，节眼须牙四面对出，天生可爱。且朱崖所宝之物，即可知也。别后不数岁，再领朱方，居三日，复因到院，问前时柱杖何在。曰：「至今宝之。」公请出观之，则老僧规圆而漆之矣。公嗟叹再弥日，自此不复目其僧矣。太尉多蓄古远之物，云是大宛国人所遗竹，唯此一茎而方者也。《桂苑丛谈》。又《广记》二三二引。

13. []{#唐轶二十三-李德裕-13}
唐赞皇公祷祝论，岁或大旱，必先命掾属祈请，积旬无效，乃自躬行，未尝不零雨随车，或当宵而应。其术无他，唯至诚而已。将与祭，必闲居三日，清心斋戒，虽礼未申于泂酌，而意已接于神明。所以理郡八年，岁皆大稔。江左黎庶讴谣至今。《白孔六帖》八二。

14. []{#唐轶二十三-李德裕-14}
李太尉太和七年自西川还，入相。上谓王涯：「今日除德裕，人情怕否？」对曰：「忠良甚喜，其中小人亦有怕者。」再言曰：「须怕也。」涯时为盐铁使也。《南部新书》戊。

15. []{#唐轶二十三-李德裕-15}
大和七年二月二十八日，蒙恩守本官平章事。时枢机不密，二十六日，京师已盛传明日有麻。二十七日，寂然无事，皆言留中不行矣。余对回，枢密使崔潭峻、王士政至中书，以文宗与枢密使手诏示诸相，其词曰：「命相绝是重事，适看历日，明日日辰非佳，且封麻，二十八日放下。」去冬至今春，久无雨雪，京师昏霾尤甚，是日甘泽霈然。枢密使谓予曰：「禁中喜此雨，呼相公名，向下字讹音，曰『李德雨』矣。」《文武两朝献替记》（《续谈助》三）。又《类说》七引。

16. []{#唐轶二十三-李德裕-16}
三月暮，高品阎从约押赐含桃，谓余曰：「不锁柜坊也。」余未喻。曰：「自相公入相，京师细婢良马无价，两市不锁柜坊。」先是，〔李〕宗闵每置宴，皆令京兆府主办，两县令官吏因缘求取，除羊酒外，每行又率见钱，所敛至厚。至是余与王相涯相约，向后有宴饯出使宰相及看花观稼，宰相于宅中置宴，皆取冬至、岁、寒食三节假日，亦不邀故相及三品已上官。宰相皆先取旨，然后敢赴会。牛僧孺出镇淮南日，开六七重坊门，夜宴至三更而散，又过李听宅，令出妓乐，每宴与平康坊倡妓同席酣饮。至是并不令两县更置娼妓。上闻之甚悦。《文武两朝献替记》（《续谈助》三）。

17. []{#唐轶二十三-李德裕-17}
李德裕自西川入相，视事之日，令御史台牓兴礼门：「朝官有事见宰相者，皆须牒台。其他退朝从龙尾道出，不得横入兴礼门。」于是禁省始静。《南部新书》庚。

18. []{#唐轶二十三-李德裕-18}
德裕初作相，两街使请准例：每早朝令兵衞送。予判云：「在具瞻之地，自有国容；当无事之时，何劳武备。衞送宜停。」《献替记》（《类说》七）。《唐语林》一。

19. []{#唐轶二十三-李德裕-19}
两省旧以江淮富人给文牒，周行天下，称堂厨食利人。影占兴贩，利入富室。余判云：「万钱已厚，常怀素飡。百姓尚贫，岂宜争利？既异拔葵之义，尤伤脱粟之名。将欲率人，理当正本。给食利文牒并宜停罢。《献替记》（《类说》七）。《文武两朝献替记》（《续谈助》三）。

20. []{#唐轶二十三-李德裕-20}
朱崖在维扬，监军使杨钦义追入，必为枢近，而朱崖致礼皆不越寻常，钦义心衔之。一日邀中堂饮，更无余宾，而陈设宝器图画数床皆殊绝，一席祗奉亦竭情礼，起后皆以赠之。钦义大喜过望。旬日行至汴州，有诏，令监淮南军。钦义至，即具前时所获归之。朱崖笑曰：「此无所直，奈何相拒？」一时却与，钦义感悦数倍。后竟作枢密使。武皇一朝之柄用，皆自钦义也。《幽闲鼓吹》。又《广记》二三九引。

21. []{#唐轶二十三-李德裕-21}
李德裕自润州年五十四除扬州，五十八再入相，皆及吉甫之年。绅荣之。《感定录》（《广记》一五六）。

22. []{#唐轶二十三-李德裕-22}
父子皆自扬州再入为相：李吉甫子德裕。按国朝继世为相者数子，惟吉甫、德裕皆自扬州节度再入为相，则无其匹。《卓异记》。

23. []{#唐轶二十三-李德裕-23}
会昌元年三月二十四日，遇假在宅，向晚闻有中使一人向东，一人向南，处置二故相及裴夷直。余遣人问盐铁崔相、度支杜尚书、京兆卢尹，皆言闻有使去，不知其故。余遂草约奏状。二十五日早入中书，崔相珙续至，崔郸次至，陈相最后至，已巳时矣。余令三相会食，自归厅写状，请开延英赐对。进状后更无报答。至午又自写第二状封进，兼请得枢密使至中书问有此事无。枢密使对曰：「向者不敢言。相公既知，只是二人：嗣复、李珏。」德裕言：「此事至重，陛下都不访问，便遣使去，物情无不惊惧。请附德裕奏。圣旨若疑德裕情故，请先自远贬，惟此一事不可更行！德裕等至夜不敢离中书，请早开延英赐对。」至申时，报开延英。余邀得丞相、两省官谓曰：「上性刚，若有一人进状伏问，必不舍矣。容德裕极力救解，继以叩头流血，德裕救不得，他人固不可矣。」及召入延英殿，德裕率三相公立当御榻奏事，呜咽流涕云云。上既舍之，又令德裕召丞郎、两省官宣示。《献替记》（《通鉴考异》二一）。

24. []{#唐轶二十三-李德裕-24}
李太尉破昭义，自草诏意而宣付翰林。至如郑文公自草高太尉诏，皆务集事，非侵局夺美也。《北梦琐言》五。

25. []{#唐轶二十三-李德裕-25}
开成中，有龙复本者，无目，善听声揣骨，每言休咎，无不必中。凡有象简竹笏，以手捻之，必知官禄年寿。宋祁补阙有盛名于世，绅之士无不倾属。屈指翘足，期于贵达。时永乐萧相亦居谏署，同日诣之，授以所持竹笏。复本执萧相寘竹笏，良久置于案上，曰：「宰相笏。」次至宋补阙笏，曰：「长官笏。」宋闻之不乐。相国曰：「无凭之言，安足介意！」经月余，同列于中书，候见宰相。时李朱崖方秉钧轴，威震朝野。未见间，伫立闲谈，互有谐谑。顷之，丞相遽出，宋以手板障面，笑犹未已。朱崖目之，回谓左右曰：「宋补阙笑某何事？」闻之者莫不寒心股栗。未旬日，出为河清县令。岁余，遂终所任。其后萧相扬历清途，自浙西观察使入判户部，非久遂居廊庙。俱如复本之言。《剧谈录》上。又《广记》二二四引。《广部新书乙》。《唐语林》六。

26. []{#唐轶二十三-李德裕-26}
李赞皇初掌北门奏记，有相者谓：「公他日位极人臣，但厄在白马耳。」及登相位，虽亲族亦未尝有畜白马者。食昌初，再入庙堂，专持国柄，平上党，破回鹘，立功殊异，策拜太尉，封衞国公。然性多忌刻，当途之士有不协者，必遭谴逐。翰林学士白敏中大惧，遂调给事中韦宏景上言，相府不合兼领三司钱谷，专政太甚。武宗由是疑之。及宣宗即位，出德裕为荆南节度使。旋属淮海李绅有吴汝纳之狱，上命刑部侍郎马植专鞫其事，尽得德裕党庇之恶，由是坐罪窜南海，殁而不返。厄在白马，其信乎！《贾氏谈录》。《南部新书》己。

27. []{#唐轶二十三-李德裕-27}
见李绅[12](#唐轶二十三-李绅-12)。

28. []{#唐轶二十三-李德裕-28}
唐朝父子继世为相者，数家，唯李吉甫、子德裕皆自扬州再入相。至若苏瓖父子，相望为优劣，而颋不再入，则李氏盛也。言宣宗即位日，德裕典册礼。及退，上谓宦侍曰：「适行事近我者，非太尉耶？此人每顾我，使手发森竖。」听政二日，出为荆门。《广卓异记》五。《贞陵遗事》（《通鉴考异》二二）。《唐语林》七。

29. []{#唐轶二十三-李德裕-29}
相国李德裕为太子少保，分司东都。尝召一老僧问己之休咎，僧曰：「非立可知，愿结坛设佛像。」僧居其中，凡三日。谓公曰：「公灾戾未已，当万里南行耳。」公大怒，叱之。明日，又召其僧问焉，虑所见未子细，请详观之。即又结坛三日。告公曰：「南行之期，不旬日矣。不可逃。」公益不乐，且曰：「然则吾师何以明其不妄耶？」僧曰：「愿陈目前事为验，庶表某之不诬也。」公曰：「果有说乎？」即指其地曰：「此下有石函，请发之。」即命穷其下数尺，果得石函，启之亦无覩焉，公异而稍信之。因问：「南行诚不免矣，然乃终不还乎？」僧曰：「当还耳。」公讯其故，对曰：「相国平生当食万羊，今食九千五百矣。所以当还者，未尽五百羊耳。」公惨然而叹曰：「吾师果至人。且我元和十三年为丞相张公从事于北都，尝梦行晋山，见山上尽目皆羊，有牧者十数迎拜我，我因问牧者，牧者曰：『此侍御平生所食羊。』吾尝记此梦，不泄于人。今者果如师之说耶！乃知冥数固不诬也。」后旬日，振武军节度使米暨遣使致书于公，且馈五百羊。公大惊，即召僧告其事。僧叹曰：「万羊将满，公其不还乎？」公曰：「吾不食之，亦可免耶？」曰：「羊至此，已为相国所有。」公戚然不悦。旬日，贬潮州司马，连贬崖州司户，竟没于荒裔也。《宣室志》九。又《广记》九八引。《补录纪传》（《广记》一五六）。《分门古今类事》一二。

30. []{#唐轶二十三-李德裕-30}
唐衞公李德裕，武宗朝为相，势倾朝野。及罪谴，人为作诗曰：「蒿棘深春衞国门，九年于此盗乾坤。两行密疏倾天下，一夜阴谋达至尊。目视具僚亡匕箸，气吞同列削寒温。当时谁是承恩者，背有余波达鬼村。」又云：「势欲凌云威触天，朝轻诸夏力排山。三年骥尾有人附，一日龙髯无路攀。画阁不开梁燕去，朱门罢扫乳鵶还。千岩万壑应惆怅，流水斜倾出武关。」《卢氏杂说》（《广记》二五六）。《南部新书》癸。

31. []{#唐轶二十三-李德裕-31}
大中中，李太尉三贬至朱崖。时在两制者皆为拟制，用者乃令狐绹之词。李虞仲集中此制尤高，未知孰是。往往有俗传之制，云：「蛇用两头，狐摇九尾。鼻不正而身岂正，眼既斜而心亦斜。」此仇家谤也。《南部新书》丁。

32. []{#唐轶二十三-李德裕-32}
李太尉德裕颇为寒畯开路，及谪官南去，或有诗曰：「八百孤寒齐下泪，一时南望李崖州。」《唐摭言》七。《诗话总龟》前集二六。《唐诗纪事》四八。

33. []{#唐轶二十三-李德裕-33}
石雄仆射初与康诜同为徐州王侍中智兴首校。王公忌二人骁勇，奏守本官。雄则许州司马也，寻授石州刺史。有李弘约者，以石使君许下之日，曾负弘约资货，累自窘索，后诣石州求其本物。既入石州境，弘约迟疑，恐石君怒。遇里有神祠祈飨，皆谓其灵。弘约乃号启于神之祝，父子俱称神下，索纸笔，命弘约书之。约又不识文字，求得村童口占之，曰：「石使君此去，当有重臣抽擢，而立武功，合为河阳、凤翔节度，复有一官失望，所以此事须閟密，不异耳闻之。」弘约以巫祝之言，先白石君。石君相见甚悦。寻潞州刘从谏背叛，朝庭议欲讨伐。赞皇之为上宰，而用于石雄。雄奋武夺得天井关。后其刘振又破黑山诸蕃部落，走南单于，迎公主归国，皆雄之展効也。然是鹰犬之功，非良宰不能驱驰者。及李公以太子少保分洛，石仆射诣中书论官，曰：「雄立天井关及黑山之功，以两地之劳，更希一镇养老。」相府曰：「仆射潞州之功，国家以酬河阳节度使；西塞之绩，又拜凤翔。在两镇之重，岂不为酬赏也？」石乃复为左右统军，不惬其望，悉如巫者之言乎？太尉相公洎谪潮州，有客复陈石仆射神词之验，明其盛衰有数，稍抑其噎郁乎？《再贬朱崖道中诗》曰：「十年紫殿掌洪钧，出入三朝一品身。文帝宠深陪雉尾，武皇恩重宴龙津。黑山永破和亲虏，乌岭全坑跋扈臣。自是功高临尽处，祸来名灭不由人。」又《登崖州城楼》曰：「独上高楼望帝京，鸟飞犹是半年程。青山欲似留人住，百匝千遭遶郡城。」先是，韦相公执谊得罪，薨变于此；今朱崖有韦公山。柳宗元员外与韦丞相有龆年之好，三致书与广州赵尚书宗儒相公，劝表雪韦公之罪，始诏归葬京兆，至今山名不革矣。赞皇感其远谪不还，为文祭曰：「维大中年月日，赵郡李德裕，谨以蔬醴之奠，敬祭于故相国韦公仆射之灵。呜呼！皇道咸宁，藉乎贤相；德迈皐陶，功宣吕尚。文学世推，智谋神贶。一遘谗嫉，远投荒障。地虽厚兮不察，天其高兮不谅。野掇涧苹，思违秬鬯。信成祸深，业崇身丧。某亦窜迹南陬，从公旧丘。永泯轩裳之愿，长为猿鹤之愁。嘻吁绝域，寤寐西周。傥知公者，测公非罪；不知我者，谓我何求。其心若水，其死若休。临风敬吊，愿与神游。呜呼！」云云。或问赞皇公之秉钧衡也，毁誉如之何？削祸乱之堦，辟孤寒之路；好奇而不奢，好学而不倦；勋业素高，瑕疵乃顾。是以结怨豪门，取尤群彦。光福王起侍郎，自长庆三年知举，后二十一岁，复为仆射。武皇朝，犹主国。凡有亲戚在朝者，不得应举，远人得路，皆相贺庆而已。后之文场困辱者，若周人之思乡焉，皆曰「八百孤寒齐下泪，一时回首望崖州。」《云溪友议》中。又《广记》一五六引。

34. []{#唐轶二十三-李德裕-34}
李太尉之在崖州也，郡有北亭子，谓之望阙亭。太尉每登临，未尝不北睇悲咽。有诗曰：「独上江亭望帝京，鸟飞犹是半年程。青山也恐人归去，百匝千遭绕郡城。」今传太尉崖州之诗，皆仇家所作，只此一首亲作也。昔崖州，今琼州是也。《南部新书》己。

35. []{#唐轶二十三-李德裕-35}
李衞公在珠崖郡，北亭谓之望阙亭。公每登临，未尝不北睇悲咽。题诗云：「独上江亭望帝京，鸟飞犹是半年程。碧山也恐人归去，百匝千遭绕郡城。」又郡有一古寺，公因步游之，至一老禅院。坐久，见其内壁挂十余葫芦，指曰：「中有药物乎？弟子颇足疲，愿得以救。」僧叹曰：「此非药也，皆人骼灰耳！此太尉当朝时，为私憾黜于此者。贫道悯之，因收其骸焚之，以贮其灰，俟其子孙来访耳！」公怅然如失，返步心痛。是夜卒。《唐语林》七。《苍梧杂志》（陶本《说郛》二六）。

36. []{#唐轶二十三-李德裕-36}
唐李太尉德裕左降至朱崖，著四十九论，叙平生所志。尝遗段少常成式书曰：「自到崖州，幸且顽健。居人多养鸡，往往飞入官舍，今且作祝鸡翁尔。谨状。」《北梦琐言》八。

37. []{#唐轶二十三-李德裕-37}
李衞公在朱崖，表弟某侍郎遣人饷以衣物，公有书答谢之，曰：「天地穷人，物情所弃，虽有骨肉，亦无音书，平生旧知，无复吊问。阁老至仁念旧，再降专人，兼赐衣服器物茶药至多，开缄发纸，涕咽难胜。大海之中，无人拯恤，资储荡尽，家事一空，百口嗷然，往往绝食，块独穷悴，终日苦饥，唯恨垂没之年，须作馁而之鬼。十月末，伏枕七旬，药物陈裛，又无医人，委命信天，幸而自活。」书后云闰十一月二十日，从表兄崖州司户参军同正李德裕状侍郎十九弟。按德裕以大中二年十月自潮州司马贬崖州，所谓闰十一月，正在三年，盖到崖才十余月尔，而穷困苟生已如是。《唐书》本传云：「贬之明年卒。」则是此书既发之后，旋踵下世也。当是时宰相皆其怨仇，故虽骨肉之亲，平生之旧，皆不敢复通音问。而某侍郎至于再遣专使，其为高义绝俗可知，惜乎姓名不可得而考耳。此帖藏禁中，后出付秘阁，今勒石于道山堂西。《容斋续笔》一。

38. []{#唐轶二十三-李德裕-38}
李衞公历三朝，大权出门下者多矣，及南窜，怨嫌并集。涂中感愤，有「十五余年车马客，无人相送到崖州」之句。又书称「天下穷人，物情所弃。」镇浙西，甘露寺僧允躬颇受知。允躬追于物议，不得已送至谪所。及归作书，言天厌神怒，百祸皆作，金币为鳄鱼所溺，室宇为天火所焚。谈者借以传布，由允躬背恩所致。衞公既殁，子煜自象州武仙尉量移郴州郴尉，亦死贬所。刘相邺为谏官，先世受恩，独上疏请复官爵，乞归葬。衞公门人，惟蹇士能报其德。《唐语林》七。

39. []{#唐轶二十三-李德裕-39}
太尉衞国公李德裕，上即位后，坐贬崖州司户参军，卒于贬所。一日，丞相令狐绹梦德裕曰：「某已谢明时，幸相公哀之，许归葬故里。」绹具为其子滈言，滈曰：「李衞公犯众怒，又崔、魏二丞相崔铉、魏謩。皆敌人也，见持政，必将上前异同，未可言之也。」后数日，上将坐延英，绹又梦德裕曰：「某委骨海上，思还故里，与相公有旧，幸悯而许之。」既寤，召其子滈曰：「向来见李衞公，精爽尚可畏。吾不言，必掇祸。」明日入中书，具为同列言之。既于上前论奏，许其子蒙州立山县尉烨护丧归葬。《东观奏记》中。《南部新书》庚。　案：《南部新书》作懿宗时事。

40. []{#唐轶二十三-李德裕-40}
宣宗尝私行经延资库，见广厦连绵，钱帛山积，问左右曰：「谁为此库？」侍臣对曰：「宰相李德裕执政日，以天下每岁备用之余尽实此，自是已来，边庭有急，支备无乏者，兹实有赖。」上曰：「今何在？」曰：「顷以坐吴湘狱贬于崖州。」上曰：「如有此功于国，微罪岂合深谴！」由是刘公邺得以进表乞追雪之。上一览表，遂许其加赠、归葬焉。《金华子杂编》（《通鉴考异》二三）。《唐语林》三作懿宗时事。　案：《通鉴考异》曰：「按宣宗素恶德裕，故始即位即逐之，岂有不知其在崖州而云『岂合深谴』！又刘邺追雪在懿宗时，此说殊为浅陋，今不取。」

41. []{#唐轶二十三-李德裕-41}
牛李之党皆挟邪取权，两相倾轧，纷纭倾陷，垂四十年。文宗绳之不能去，尝谓侍臣曰：「去河北贼非难，去朋党实难。」杨嗣复、李珏、郑覃作相，屡争论于上前。李珏曰：「比来朋党亦渐消弭。」覃曰：「近有小朋党生。」覃又曰：「近日事亦渐好，未免些些不公。」然嗣复、珏，牛党也，覃，李党也。德裕为相，指摭僧孺，欲加之深罪，但以僧孺贞方有素，无以伺其隙。德裕南迁，所著《穷愁志》引里俗「犊子」之谶，以斥僧孺。又目为「太牢公」。其相僧如此！《缵世说》一一。

42. []{#唐轶二十三-李德裕-42}
见牛僧孺[13](#唐轶二十一-牛僧孺-13)。

43. []{#唐轶二十三-李德裕-43}
见李宗闵[2](#唐轶二十一-李宗闵-2)。

44. []{#唐轶二十三-李德裕-44}
朱崖李相在维扬，封川李相在湖州，拜宾客分司。朱崖大惧，遣专使厚致信好，封川不受，取路江西而过。非久，朱崖入相，过洛。封川忧惧，多方求厚善者致书，乞一见，欲解纷。复书曰：「怨即不怨，见即无端。」初，朱崖、封川早相善，在中外致力。及位高，稍稍相倾。及封川在位，朱崖为兵部尚书，自得歧路，必当大拜。封川多方阻之未効。朱崖知而忧之。邠公杜相即封川党，时为京兆尹。一日谒封川，封川深念，杜公进曰：「何戚戚也？」封川曰：「君揣我何念？」杜公曰：「非大戎乎？」曰：「是也，何以相救？」曰：「某即有策，顾相公必不能用耳。」曰：「请言之。」杜曰：「大戎有辞学而不由科第，于今怏怏。若与知举，则必喜矣。」封川默然良久，曰：「更思其次。」曰：「更有一官亦可平治慊恨。」曰：「何官？」曰：「御史大夫。」封川曰：「此即得。」邠公再三与约，乃驰诣安邑门。门人报杜尹来，朱崖迎揖曰：「安得访此寂寞？」对曰：「靖安相公有意旨，令某传达。」遂言亚相之拜。朱崖惊喜，双泪遽落，曰：「大门官，小子岂敢当此荐拔？」寄谢重疉。杜遽告封川，封川与虔州议之，竟为所隳，终致后祸。《幽闲鼓吹》。又《广记》四九八引。《唐语林》七。

45. []{#唐轶二十三-李德裕-45}
白少傅居易文章冠世，不跻大位。先是刘禹锡大和中为宾客时，李太尉德裕同分司东都，禹锡谒于德裕曰：「近曾得白居易文集否？」德裕曰：「累有相示，别令收贮，然未一披。今日为吾子览之。」及取看，盈其箱笥，没于尘坌。既启之而复卷之，谓禹锡曰：「吾于此人，不足久矣。其文章精绝，何必览焉。但恐回吾之心，所以不欲观览。」其见抑也如此。衣冠之士，并皆忌之，咸曰：「有学士才，非宰臣器。」识者于其答制中见经纶之用。为时所排，比贾谊在汉文之朝，不为卿相知，人皆惜之。葆光子曰：李衞公之抑忌白少傅，举类而知也。初，文宗命德裕论朝中朋党，首以杨虞卿、牛僧孺为言。杨、牛，即白公密友也。其不引翼，义在于斯，非抑文章也，虑其朋比而掣肘也。《北梦琐言》一。又《广记》二四四引。《南部新书》乙。《五总志》。

46. []{#唐轶二十三-李德裕-46}
进士题名，自神龙之后，过关宴后，率皆期集于慈恩塔下题名。故贞元中，刘太真侍郎试《慈恩寺望杏园花发》诗。会昌三年，赞皇公为上相，其年十一月十九日，敕谏议大夫陈商守本官，权知贡举。后因奏对不称旨，十二月十七日，宰臣遂奏，依前命左仆射兼太常卿王起主文。二十二日，中书覆奏：「奉宣旨，不欲令及第进士呼有司为座主，趋附其门，兼题名、局席等条疏进来者。伏以国家设文学之科，求贞正之士，所宜行敦风俗，义本君亲，然后申于朝廷，必为国器。岂可怀赏拔之私惠，忘教化之根源，自谓门生，遂成胶固。所以时风寖薄，臣节何施？树党背公，靡不由此。臣等商量，今日已后，进士及第，任一度参见有司，向后不得聚集参谒，及于有司宅置宴。其曲江大会，朝官及题名、局席，并望勒停。缘初获美名，实皆少隽；既遇春节，难阻良游。三五人自为宴乐，并无所禁，唯不得聚集同年进士，广为宴会。仍委御史台察访闻奏。谨具如前。」奉敕：「宜依。」于是向之题名各尽削去。盖赞皇公不由科第，故设法以排之。洎公失意，悉复旧态。《唐摭言》三。《唐诗纪事》五五。

47. []{#唐轶二十三-李德裕-47}
李相德裕抑退浮薄，奖拔孤寒，于时朝贵朋党，德裕破之。由是结怨而绝于附会，门无宾客。惟进士卢肇，宜春人，有奇才，德裕尝左宦宜阳，肇投以文卷，由此见知。后随计京师，每谒见，待以优礼。旧制：礼部放牓，先呈宰相。会昌□年，王起知举，问德裕所欲，答曰：「安问所欲？如卢肇、丁棱、姚鹄，岂可不与及第耶！」起于是依其次而放。《玉泉子》。又《广记》一八二引。《唐语林》七。《唐诗纪事》五五。

48. []{#唐轶二十三-李德裕-48}
唐相国李太尉德裕抑退浮薄，奖拔孤寒。于时朝贵朋党，掌武破之，由是结怨，而绝于附会，门无宾客。唯进士卢肇，宜春人，有奇才，每谒见，许脱衫从容。旧例：礼部放牓，先禀朝廷，恐有亲属言荐。会昌三年，王相国起知举，先白掌武，乃曰：「某不荐人，然奉贺今年牓中得一状元也。」起未喻其旨，复遣亲吏于相门侦问，吏曰：「相公于举子中，独有卢肇，久接从容。」起相曰：「果在此也。」其年卢肇为状头及第。时论曰：「卢虽受知于掌武，无妨主司之公道也。」《北梦琐言》三。

49. []{#唐轶二十三-李德裕-49}
李衞公颇升寒素。旧府解有等第，衞公既贬，崔少保龟从在省，子殷梦为府解元。广文诸生为诗曰：「省司府局正绸缪，殷梦元知作解头。三百孤寒齐下泪，一时南望李崖州。」卢渥司徒以府元为第五人，自此废等第。《唐语林》七。

50. []{#唐轶二十三-李德裕-50}
李德裕退朝归第，多与亲表裴璟无间破体笑语，李多询以内外新事。李问更有何说，裴曰：「别无新事，但昨日坡下郎官集送某郎官出牧江湖，饮饯邮亭，人客甚众。有仓部白员外末至，崔骈郎中作录事，下四筹。白自以卑秩，人乘凌兢，更不敢固辞。上次酌四大器，白连引三器讫，余一持之，而请第四器名。崔郎中云：『亦别无事，但何必要到处出脱？』时白踉跄仆于下座，竟不饮而去。坐上有笑者，有缩颈者，但不知此官人今日起得否？」李闻之大怒，曰：「何由可耐，弟斯言必有之乎？」曰：「固然。」又问：「弟知白员外所止否？」璟曰：「是人在某坊某曲。」李曰：「为某传语白员外：请至宅。」白捧命，又忧恐。比至，李曰：「久欲从容，中外事并，然旬朔不要出人事。」既而白授翰林学士，崔骈汾州刺史，续改洺州刺史，流落外任，不复更游郎署，终鸿胪卿。《芝田录》（《广记》二六五）。《玉泉子》。《唐语林》七。

51. []{#唐轶二十三-李德裕-51}
见白敏中[5](#唐轶二十四-白敏中-5)。

52. []{#唐轶二十三-李德裕-52}
陇西李胶，年少持才俊，历尚书郎，李太尉称之，欲处之两掖。江夏卢相判大计，白中书，欲取员外郎李胶权盐使。太尉不答，卢不敢再请胶。太尉曰：「某不识此人，亦无因缘，但见风仪标品，欲与谏议大夫。何为有此事？」卢曰：「某亦不识，但以要地嘱论。」因于袖中出文，乃仇士良书也。太尉归戒阍者，此人来不要通。后竟坐他罪，出为峡内郡丞。《唐语林》七。

53. []{#唐轶二十三-李德裕-53}
李衞公性简傲，多独居。阅览之勌，即效攻作器，其自修琴阮。唯与中书舍人裴璟相见，亦中表也，多访裴以外事。《唐语林》七。

54. []{#唐轶二十三-李德裕-54}
周瞻举进士，谒李衞公，月余未得见。阍者曰：「公讳『吉』，君姓中有之。公每见名纸，即颦蹙。」瞻俟公归，突出肩舆前，讼曰：「君讳偏傍，则赵壹之后数不至『三』，贾山之家语不言『出』，谢石之子何以立碑？李牧之男岂合书姓？」衞公遂入。论者谓两失之。《唐语林》七。

55. []{#唐轶二十三-李德裕-55}
见裴休[14](#唐轶二十四-裴休-14)。

56. []{#唐轶二十三-李德裕-56}
唐朱崖李太尉与同列款曲，或有徽其所好者，掌武曰：「喜见未闻言、新书策。」《北梦琐言》四。又《广记》二〇一引。《唐诗纪事》六六。

57. []{#唐轶二十三-李德裕-57}
赞皇公博物好奇，尤善语古今异事。当镇蜀时，宾佐宣吐，亹亹不知倦焉，乃谓〔韦〕绚曰：「能题而纪之，亦足以资于闻见。」绚遂操觚录之，号为《戎幕闲谈》。《戎幕闲谈》（张本《说郛》七。陶本《说郛》四六）。

58. []{#唐轶二十三-李德裕-58}
予太和初，从事浙西赞皇公幕中，尝因与曲宴。中夜，公语及国朝词人优劣，云世人言「灵芝无根，醴泉无源」，张曲江著词也。盖取虞翻《与弟求婚书》，徒以芝草为灵芝耳。予后偶得《虞翻集》，果如公言。《酉阳杂俎》续集四。

59. []{#唐轶二十三-李德裕-59}
公又说道书中言麞鹿无魂，故可食。《酉阳杂俎》续集八。

60. []{#唐轶二十三-李德裕-60}
衞公言鹅警鬼，䴔䴖厌火，孔雀辟恶。《酉阳杂俎》续集八。《续博物志》二。

61. []{#唐轶二十三-李德裕-61}
衞公言：金钱花损眼。《酉阳杂俎》续集九。《续博物志》六。

62. []{#唐轶二十三-李德裕-62}
衞公言：石榴甜者谓之天浆，能已乳石毒。《酉阳杂俎》续集九。

63. []{#唐轶二十三-李德裕-63}
李德裕在中书，常饮常州惠山井泉，自毘陵至京置递铺。有僧人诣谒。德裕好奇，凡有游其门者，虽布素皆接引。僧白德裕曰：「相公在位，昆虫遂性，万汇得所。水递事，亦日月之薄蚀，微僧窃有惑也，敢以上谒，欲沮此可乎？」德裕颔之曰：「大凡为人，未有无嗜欲者，至于烧汞，亦是所短。况三惑博塞、弋、弈之事，弟子悉无所染，而和尚不许弟子饮水，无乃虐乎！为上人停之，即三惑驰骋，怠慢必生焉。」僧人曰：「贫道所谒相公者，为足下通常州水脉。京都一眼井，与惠山寺泉脉相通。」德裕大笑曰：「真荒唐也。」僧曰：「相公但取此井水。」曰：「井在何坊曲？」曰：「在昊天观常住库后是也。」德裕以惠山一甖，昊天一甖，杂以八瓶一类，都十瓶，暗记出处，遗僧辨析。僧因啜尝，取惠山寺与昊天，余八瓶乃同味。德裕大奇之。当时停其水递，人不告劳，浮议弭焉。《芝田录》（《广记》三九九）。《玉泉子》。

64. []{#唐轶二十三-李德裕-64}
李衞公性简俭，不好声妓，往往经旬不饮酒，伹好奇功名。在中书，不饮京城水，茶汤悉用常州惠山泉，时谓之「水递」。有相知僧允躬白公曰：「公迹并伊、皋，但有末节尚损盛德。万里汲水，无乃劳乎？」公曰：「大凡末世浅俗，安有不嗜不欲者？舍此即物外世网，岂可萦系？然弟子于世，无常人嗜欲：不求货殖，不迩声色，无长夜之欢，未尝大醉。和尚又不许饮水，无乃虐乎？若敬从上人之命，即止水后，诛求聚敛，广畜姬侍，坐于钟鼓之间，使家败而身疾，又如之何？」允躬曰：「公不晓此意。公博识多闻，止知常州有惠山寺，不知脚下有惠山寺井泉。」公曰：「何也？」曰：「公见极南物极北有，即此义也。苏州所产，与汧、雍同；陇岂无吴县耶？所出蒲鱼菰鼈既同，彼人又能效苏之织纴，其他不可徧举。京中昊天观厨后井，俗传与惠山泉脉相通。」因取诸流水，与昊天水、惠山水称量，唯惠山与昊天等。公遂罢取惠山水。《唐语林》七。《芝田录（《类说》一一）。

65. []{#唐轶二十三-李德裕-65}
古者五行官守皆不失其职，声香色味俱能别之。赞皇公李德裕，博达之士也，居廊庙日，有亲知奉使于京口，李曰：「还日，金山下扬子江中冷水与取一壶来。」其人举棹日醉而忘之，泛舟上石城下，方忆及，汲一瓶于江中，归京献之。李公饮后叹讶非常，曰：「江表水味有异于顷岁矣。此水颇似建业石城下水。」其人谢过，不敢隐也。有亲知授舒州牧，李谓之曰：「到彼郡日，天柱峰茶可惠三数角。」其人献之数十斤，李不受，退还。明年罢郡，用意精求，获数角投之。赞皇阅之而受，曰：「此茶可消酒肉毒。」乃命烹一瓯，沃于肉食，以银合闭之，诘旦开视，其肉已化为水矣。众服其广识也。《中朝故事》。又《广记》三九九、四一二引。《五色线》下引。《玉泉子》。《开城录》（陶本《说郛》二三）。

66. []{#唐轶二十三-李德裕-66}
武宗朝宰相李德裕奢侈极，每食一杯羹，费钱约三万，杂宝贝、珠玉、雄黄、朱砂，煎汁为之。过三煎，即弃其滓于沟中。《独异志》下。又《云仙杂记》九、《广记》二三七引。

67. []{#唐轶二十三-李德裕-67}
朱崖李相国德裕宅，在安邑坊东南隅，桑道茂谓为玉椀。舍宇不甚宏侈，而制度奇巧。其间怪石古松，俨若图画。在文宗武宗朝，方秉相权，威势与恩泽无比。每好搜掇殊异，朝野归附者多求宝玩献之。尝因暇日休澣，邀同列宰相及朝士宴语。时畏景赫曦，咸有郁蒸之病，轩盖候门，已及亭午，绅名士交扇不暇，将期憩息于清凉之所。既而延入小斋，不甚高敞，四壁施设皆古书名画，而炎烁之患未已。及列坐开樽，烦暑都尽，良久觉清飙爽气，凛若高秋。备设酒肴，及昏而罢。出户则火云烈日，熇然焦灼。有好事者求亲信问之，云此日唯以金盆贮水，渍白龙皮，置于座末。龙皮有新罗僧得自海中，云海旁有居者，得之于鱼尾。其初以为鳞介之属，曾有老人见而识之。僧知相国好奇，因以金帛赎之而献。又煖金带、辟尘簪，皆希代之宝。及南迁，悉为恶溪沉溺。使昆仑没水求之，在鳄鱼穴，不能取。平泉庄去洛城三十里，卉木台榭，若造仙府。有虚槛，前引泉水，萦回穿凿，像巴峡洞庭十二峰九派迄于海门江山景物之状。竹间行径有平石，以手摩之，皆隐隐见云霞龙凤草树之形。有巨鱼脇骨一条，长二丈五尺。其上刻云：「会昌六年海州送到。」庄东南隅，即徴士韦楚老舍遗别墅，楚老风韵高致。雅好山水，相国居廊庙日。以白衣累擢谏署。后归平泉，造门访之。楚老避于山谷。相国题诗云：「昔日征黄诏，余慙在凤池。今来招隐士，恨不见琼枝。」《剧谈录》下。又《广记》四○五引。《唐语林》七。

68. []{#唐轶二十三-李德裕-68}
初，德裕之营平泉也，远方之人多以土产异物奉之，故数年之间无物不有。时文人有题平泉诗者：「陇右诸侯供语鸟，日南太守送花钱。」威势之使人也。《剧谈录》（《广记》四○五）。

69. []{#唐轶二十三-李德裕-69}
李赞皇平上党，破回鹘，自矜其功，平泉庄置搆思亭、伐叛亭。《贾氏谈录》。《唐语林》四。

70. []{#唐轶二十三-李德裕-70}
李德裕平泉庄，台榭百余所，天下奇花异草、珍松怪石，靡不毕具。自制《平泉花木记》。今悉以绝矣。唯雁翅桧、叶婆娑如鸿雁之翅。珠子柏、柏实皆如珠子，联生叶上。莲房玉蘂等，犹有存者。怪石为洛阳有力者取去，石上皆刻「有道」二字。《贾氏谈录》。《唐语林》七。

71. []{#唐轶二十三-李德裕-71}
李德裕平泉庄，怪石名品甚众。各为洛阳城有力者取去。礼星石、其石纵广一丈，厚丈余，有文理，成斗极象。狮子石石高三四尺，孔窍千万，递相通贯。其状如狮子，首尾眼鼻皆具。为陶学士徙置梁园别墅。《贾氏谈录》。《唐语林》七。

72. []{#唐轶二十三-李德裕-72}
平泉石出自关中，考之李德裕《平泉庄记》，草木花石之美，其石产水中，每获一奇，皆镌「有道」二字。顷予于颍昌杜钦益家赏一石，双峰高下，有径道挺然，长数寸许，无嵌空岩窦势。其质不露圭角，磨砻光润而青坚，于石罅中镌「有道」二字，扣之有声。《云林石谱》（张本《说郛》一六）。

73. []{#唐轶二十三-李德裕-73}
赞皇好石，有《谢临海守寄石》诗云：「闻君采奇石，剪断赤城霞。」牛奇章亦好石，洛中辟地多得之，刻文可辨。《诗说隽永》（《苕溪渔隐丛话》后集一二）。

74. []{#唐轶二十三-李德裕-74}
李德裕于平泉别墅采天下珍木怪石为园池之玩。有醒酒石，德裕尤所宝惜，醉即踞之。《唐余录》（《古今事文类聚》前集一四）。《鸡跖集》（《锦绣万花谷》前集三五）。

75. []{#唐轶二十三-李德裕-75}
河南长寿殿南有婆罗亭，贮奇石处，世传李德裕醒酒石，以水沃之，有草木自然之状。今谓沙罗，盖以树石。《河南志》（《白孔六帖》五）。

76. []{#唐轶二十三-李德裕-76}
平泉醒酒石，昔为玉清昭应宫所取，昭应焚荡，仁庙裂其地赐濮、潞、潭、越、韩、冀六王。冀王之子丹阳郡王守节得其园地，发土得巧石，前后几万块，多奇伟惊人，醒酒石居其一。上有文饶刻字，云：「韫玉抱清辉，闲庭日潇洒。块然天地间，自是孤生者。长庆癸卯岁二月景戌题。」绍圣中，有旨辇其石归禁中，筑月台。后丹阳裔孙密访醒酒所在，云今置宣和殿中矣。见张右丞《渔阳公石谱》（张本《说郛》一六）。《澹岩集》。

77. []{#唐轶二十三-李德裕-77}
见牛僧孺[22](#唐轶二十一-牛僧孺-22)。

78. []{#唐轶二十三-李德裕-78}
李德裕《平泉山居戒子孙记》曰：「鬻平泉者，非吾子孙也。以平泉一树一石与人者，非佳子弟也。」《古今事文类聚》前集一四。《鸡跖集》（《绀珠集》一二）。

79. []{#唐轶二十三-李德裕-79}
见裴潾[2](#唐轶二十二-裴潾-2)。

80. []{#唐轶二十三-李德裕-80}
李德裕自金陵追入朝，且欲大用，虑为人所先，且欲急行，至平泉别墅，一夕秉烛周游，不暇久留。及南贬，有甘露寺僧允躬者记其行事，空言无行实，尽仇怨假托为之。《唐语林》七。

81. []{#唐轶二十三-李德裕-81}
李德裕凡制文章，动行于世，或有不知者，谓为古人焉。《海录碎事》一八。

82. []{#唐轶二十三-李德裕-82}
故太尉李德裕镇渚宫，尝谓宾侣曰：「余偶欲遥赋《巫山神女》一诗，下句云『自从一梦高唐后，可是无人胜楚王。』昼梦宵征巫山，似欲降者，如何？」段记室成式曰：「屈平流放湘沅，椒兰友而不争，卒葬江鱼之腹，为旷代之悲。宋玉则招屈之魂，明君之失，恐祸及身，遂假高唐之梦以惑襄王，非真梦也。我公作神女之诗，思神女之会，唯虑成梦，亦恐非真。」李公退慙，其文不编集于卷也。《云溪友议》上。

83. []{#唐轶二十三-李德裕-83}
《望江南》，始自朱崖李太尉镇淛西日为亡妓谢秋娘所撰。本名《谢秋娘》，后进入教坊，遂改名。亦曰《梦江南》。《乐府杂录》。又《御览》五六八引。《西溪丛语》下。

84. []{#唐轶二十三-李德裕-84}
李衞公蓄砚至多，其绝妙者曰「结邻」，言与结绿为邻也。《白孔六帖》一四。《海录碎事》一九。《记纂渊海》八二。

85. []{#唐轶二十三-李德裕-85}
炖煌公李太尉德裕，一旦有老叟诣门，引五六辈舁巨木请谒焉，阍者不能拒之。公异而见之，叟曰：「某家藏此桑宝三世矣，某已耄矣，感公之好奇搜异，是以献尔。木中有奇宝，若能者斲之，必有所得。洛邑有匠，计其年齿且老，或身已殁，子孙亦当得其旨诀，非洛匠无能斲之者也。」公如其言，访于洛下。匠已殂矣，其子应召而来，睨而视之，曰：「此可徐而斲之矣。」因解为二琵琶槽，自然有白鸽，羽翼爪足，巨细毕备。匠料之微失，厚薄不中，一鸽少其翼。公以形羽全者进之，自留其一，今犹在民间。水部员外卢延让见太尉之孙，道其事。《录异记》二。又《广记》二三二引。

86. []{#唐轶二十三-李德裕-86}
李文饶家藏会昌所赐大同簟，其体白竹也，鬭磨平密，了无罅隙，但如一度腻玉耳。《清异录》下。

87. []{#唐轶二十三-李德裕-87}
赞皇公李德裕著《花木录》。《花木录》（《类说》一三）。

88. []{#唐轶二十三-李德裕-88}
宣平太傅相国卢公应举时，寄居寿州安丰县别墅。尝游芍陂，见里人负薪者持碧莲花一朵，已伤器刃矣，云陂中得之。卢公后从事浙西，因使淮服，话于太尉衞公，公令搜访芍陂，则无有矣。又徧寻于江渚间，亦终不能得。乃知向者一朵盖神异耳。《尚书故实》。又《广记》四○九引。《玉泉子》。

89. []{#唐轶二十三-李德裕-89}
李赞皇云：花木以海为名者，悉从海外来。《海棠记》（《类说》七）。《澄怀录》（陶本《说郛》二三）。

90. []{#唐轶二十三-李德裕-90}
衞公言：三鬛松与孔雀松别。又云：欲松不长，以石抵其直下根，便偃，不必千年方偃。《酉阳杂俎》续集九。又《广记》四〇六引。

91. []{#唐轶二十三-李德裕-91}
衞公画得峡中异蝶，翅阔四寸余，深褐色，每翅上有二金眼。《酉阳杂俎》续集八。

92. []{#唐轶二十三-李德裕-92}
门状：文宗朝以前无之。自朱崖李相贵盛于武宗朝，且近代稀有生一品，百官无以希取其意，以为旧刺轻，刺则今之名纸。相扇留具衔候起居状。而今又益竞以善价纸，如出印之字，巧谄曲媚，犹有未臻之遗恨。《资暇集》下。《刘冯事始》（《绀珠集》一一、陶本《说郛》二六）。《续事始》（张本《说郛》一○）。《唐语林》八。

93. []{#唐轶二十三-李德裕-93}
见李德修[1](#唐轶二十三-李德修-1)。

94. []{#唐轶二十三-李德裕-94}
咸通九年正月，始以李赞皇孙延古起家为集贤校理。《南部新书》乙。

## 李德修

1. []{#唐轶二十三-李德修-1}
加赠故楚州刺史、尚书工部侍郎李德修礼部尚书。德修，宪宗朝宰相吉甫长子也。吉甫薨，太常谥曰简。度支郎中张仲方以宪宗好用兵，吉甫居辅弼之任，不得谓之简。仲方贬开州司马。宝历中，仲方征谏议大夫，德修不欲同立朝，连牧舒、湖、楚三州。时吉甫少子德裕任荆南节度使、检校司徒平章事。上即位，普恩，德裕当追赠祖父，乞回赠其兄，故有是命。《东观奏记》上。《唐语林》七。

## 李　绅

1. []{#唐轶二十三-李绅-1}
李相公绅督大梁日，闻镇海军进健卒四人，一曰富苍龙，二曰沈万石，三曰冯五千，四曰钱子涛，悉能拔橛角觝之戏。既至，果然趫径也。翌日，于毬场内犒劳，以驾车老牛筋皮为炙瘤魁之脔，魁，酒罇也，盛一斗二升，多以柏槐榴为之，或铜铸也。坐四辈于地茵，大柈，令食之。万石等三人视炙坚麤，莫敢就食。独五千瞋目张口，两手捧炙，如虎啖肉。丞相曰：「真壮士也！可以扑杀西域健胡。」又令试于觝戏，苍龙等亦不利，独五千胜之。十万之众，为之披靡。于是独进五千，苍龙等退还本道。语曰：「壮儿过大梁，如上龙门也。」大梁城北门常扃鏁不开，开必有事。公命开之，骡子营骚动，军府乃悉诛之，自此平泰也。李公既治淮南，决吴湘之狱，而持法清峻，犯者无宥，有严、张之风也。狡吏奸豪，潜形叠迹。然出于独见，寮佐莫敢言之。李元将评事及弟仲将，侨寓江都。李公羁旅之年，每止于元将之馆，而叔呼焉。荣达之后，元将称弟称姪，皆不悦也，及为孙子，方似相容。又有崔巡官者，昔居郑圃也，与丞相同年之旧，特远来谒，才到客舍，不意家仆与市人有竞，诘其所以，仆人曰：「宣州馆驿崔巡官。」下其仆、市人皆抵极法。令捕崔至，曰：「昔尝识君，到此何不相见也。」崔生叩头谢曰：「适憩旋舍，日已迟晚。相公尊重，非时不敢具陈卑礼。伏希哀怜，获归乡里。」遂縻留服罪，苔股二十，送过秣陵，貌若死灰，莫敢恸哭。时人相谓曰：「李公宗叔翻为孙子，故人忽作流囚。」邑客黎人，惧罹不测之祸，渡江过淮者众矣。主吏启曰：「户口逃亡不少。」丞相曰：「汝不见淘麦乎？秀者在下，糠粃随流。随流者，不必报来。」自此一言，竟无逾境者也。又忽有少年，势似疏简，自云：「辛氏郎君来谒。」丞相于晤对之间，未甚周至。悬车白尚书先寄元相公诗曰：「闷劝迂辛酒，闲吟短李诗。」且曰：「辛大丘度，性迂嗜酒；李二十绅，短而能诗。」辛氏郎君，即丘度之子也，谓李公曰：「小子每忆白廿二丈诗曰：『闷劝畴昔酒，闲吟廿丈诗。』」李公笑曰：「辛大有此狂儿，吾敢不存旧矣。」凡是官族，相快辛氏子之能忤诞，丞相之受侮，刚肠暂屈乎！有一曹官到任，仪质颇似府公，府公见而恶之，书其状曰：「着青把笏，也请料钱。覩此形骸，足可伤叹。」左右皆窃笑焉。又有宿将有过，请罚，且云：「臭老兵，倚恃年老，而刑不加，若在军门，一百也决。」竟不免其槚楚。凡所书判，或是卒然，故趋事皆惊神破胆矣。初，李公赴荐，常以《古风》求知，吕光化温谓齐员外煦及弟恭曰：「吾观李二十秀才之文，斯人必为卿相。」果如其言。诗曰：「春种一粒粟，秋收万颗子。四海无闲田，农夫犹饿死。」「锄禾日当午，汗滴禾中土。谁知盘中飡，粒粒皆辛苦！」先是元相公廉察江东之日，修龟山寺鱼池，以为放生之铭，戒其僧曰：「劝汝诸僧好护持，不须垂钓引青丝。云山莫厌看经坐，便是浮生得道时。」李公到镇，游于野寺，覩元公之诗而笑曰：「僧有渔罟之事，必投于镜湖。」后有犯者，坚而不恕焉。复为二绝而示之，云：「剃发多缘是代耕，好闻人死恶人生。祇园说法无高下，尔辈何劳尚世情。」「汲水添池活白莲，十千鬐鬣尽生天。凡庸不识慈悲意，自葬江鱼入九泉。」忽有老僧诣谒，愿以因果喻之。丞相问：「阿师从何处来？」答云：「贫道从来处来。」遂决二十，曰：「任从去处去。」至如浮薄宾客，莫敢候门。三教所来，俱有区别。海内服其才俊，终于相者也。初贫，游无锡惠山寺，累以佛经为文藁，致主藏僧殴打，终身所憾焉。后之剡川天宫精舍，凭笈而昼寝，有老僧斋罢，见一大虵上刹前李树，食其子焉，恐其遗毒而人误食之，徐徐驱下，虵乃望东序而去，遂入李秀才怀中，倏而不见矣，公乃惊觉。老僧曰：「秀才睡中有所覩否？」李公曰：「梦中上李树食李，甚美。似有一僧相逼。及寤，乃见上人。」老僧知此客非常，延归本院，经数年而辞赴举。将行，减以衣钵之资，酷喻之曰：「郎君身必贵矣。然勿以僧之尤过，贻于祸难。」及领会稽，僧有犯者，事无巨细，皆至极刑。唯忆无锡之时也，遂更剡川为龙宫寺额。嗟老僧之已逝，为其营塔立碑，平生之修建，只于龙宫一寺矣。云溪子曰：萧相国立殊勋，方明昴宿；前汉史谓：酂侯，昴星之精尔。杜元凯因醉吐，始见虵形。则李公食李于龙宫，其不谬矣。《云溪友议》上。又《广记》二六九引。《唐语林》四。《唐诗纪事》三九。

2. []{#唐轶二十三-李绅-2}
李绅自以久官不至显用，内不自得，作《五知先生传》，曰知时、知难、知命、知退、知足，以见志云。《海录碎事》九下。

3. []{#唐轶二十三-李绅-3}
开成中，李绅为汴州节度使，上言于本州置利润楼店，从之。与下争利，非长人者所宜。《南部新书》壬。

4. []{#唐轶二十三-李绅-4}
新昌李相绅性暴不礼士。镇宣武，有士人遇于中道，避不及，为前驺所拘。绅鞫之，乃宗室。答曰：「勤政楼前，尚容缓步；开封桥上，不许徐行。汴州岂大于帝都，尚书未尊于天子。」公失色，使去。《侯鲭录》六。《唐语林》六。

5. []{#唐轶二十三-李绅-5}
见张又新[2](#唐轶二十一-张又新-2)。

6. []{#唐轶二十三-李绅-6}
李赵公绅再镇广陵，宁傪犹幕江淮。傪永贞二年相公权德舆门生，洎武宗朝，逾四十载，赵国虽事威严，而亦以傪宿老敬之。傪列筵以迎府公，公不拒焉。既而出家乐侑之，伶人赵万金前献口号以讥之曰：「相公经文复经武，常侍好今兼好古。昔日曾闻阿舞婆，如今亲见阿婆舞。」赵公冁然久之。《金华子》上。又《绀珠集》一○引。　案：宁傪，《绀珠集》作郑傪。赵万金，《绀珠集》作孙子多。

7. []{#唐轶二十三-李绅-7}
李绅在维扬日，有举子诉扬子江舟子不渡，恐失试期。绅判云：「昔在风尘，曾遭此辈。今之多幸，得以相逢。合抛付扬子江。」其苛急也如此。后因科蛤，为属邑令所抗云：「奉命取蛤，且非其时，严冬沍寒，滴水成冻。若生于浅水，则犹可涉胫而求；既处于深潭，非没身而不敢。贵贱则异，性命不殊。」绅大慙而止。《南部新书》丁。

8. []{#唐轶二十三-李绅-8}
旧说李绅相镇淮海，奏荐副使章服，累表不允。有一举人候谒，绅相知其文词，请撰一表。其略云：「当道地管八州，军雄千乘，副使著录，不称其宜。」相国大喜。果以此章而获恩命也。《北梦琐言》五。

9. []{#唐轶二十三-李绅-9}
见章孝标[2](#唐轶二十-章孝标-2)、[3](#唐轶二十-章孝标-3)。
10. []{#唐轶二十三-李绅-10}
见章孝标[2](#唐轶二十-章孝标-2)、[3](#唐轶二十-章孝标-3)。

11. []{#唐轶二十三-李绅-11}
见张祜[9](#唐轶二十一-张祜-9)。

12. []{#唐轶二十三-李绅-12}
唐李绅性刚直，在中书与李衞公相善，为朋党者切齿。镇淮海日，吴湘为江都尉，时有零落衣冠颜氏女寄寓广陵，有容色，相国欲纳之，吴湘强委禽焉。于是大怒，因其婚娶聘财甚丰，乃罗织执勘，准其俸料之外，有陈设之具，坐赃，奏而杀之，惩无礼也。宣宗初在民间，备知其屈，登极后，与二李不叶者导而进状诉冤，衞公以此出官朱厓。路由澧州，谓寄寓朝士曰：「李二十误我也。」马植曾为衞公所忌，出为外任，吴湘之事，鞫于宪台，扶风时为中宪，得行其志焉。吴湘乃澧州人，颜寻归澧阳，孀独而终。旧说浙东理难，十分公事，绅相晓得五六，唯刘汉弘晓得七分，其他廉使及三四而已。盖公之才已难得也。《北梦琐言》六。　案：《唐史余沈》三有考辨。

13. []{#唐轶二十三-李绅-13}
李绅为相时，俗尚轻绡染蘸碧为妇人衣，绅自为小君裁剪。《凤池编》（《云仙杂记》四）。

14. []{#唐轶二十三-李绅-14}
大历癸丑岁，颜鲁公真卿领郡。相国李绅父为乌程宰，绅未朞岁，乳病暴作而不啼，不鉴者七辰。召〔僧大〕光至，命乳母洗涤焚香，乃朗讽经《分别功德品》。遂超席而坐，拱手开眸，光授饮杯水，令强乳哺之，疾乃徐愈。光笑而谓曰：「汝何愿返之遄速乎？」因以光名易绅小字。贞元中，绅重游霅上，泊舟之次，光早迟𥩟于溪侧，而笑言戏抚之，若稚孺焉。后绅刺于吴兴，饮醉于馆，光引宿于道场。夜分将醒，白光满室，朗然若昼，往觇光公宴坐，梵音方作。光起面门如开，毫相经音向息，光色随敛。绅归京相辞，光曰：「汝得径山之言，吾则无以为谕。行矣自爱，去留有时。他日位处庙堂，以教法为外护乎？」……光一纳四十岁无浣濯，而戒香郁然。一饭七十载，征验绝多。故相李公绅素于空门寡信，颇规僧过，而敦重光公，自著碑题云「墨诏持经大德神异碑铭，布衣杨夔书」云。《宋高僧传》二四。

15. []{#唐轶二十三-李绅-15}
释崇演，姓段氏，东平人也。出家于本州龙兴寺慧超法师之门。游方问道，见嵩阳善寂禅师，示其心法。后居都梁山，当于淮浦，四面来商毳客影附焉。相国李公绅镇抚广陵，而性刚严，少所接与，偏轻释子。或允相见，必问难锋起，祗应不供者，多咄叱而出。绅遣衙吏章幼成传意召演入府，詶对诣理，谈论铿然。绅惘然，翻不测其畛域，特加归信，请居慧照寺化导。同声相应，仅于千众。开成二年，终于浄院，春秋八十四。以十月二十三日全身入塔云。《宋高僧传》一一。

## 李　回

1. []{#唐轶二十三-李回-1}
李相公回，以旧名躔，累举未捷。尝之洛桥，有二术士，一者筮，一者能龟。乃先访筮者，曰：「某欲改名赴举，如之何？」筮者曰：「改名其善乎！不改终不成事也。」又访龟者邹生，生曰：「君子此行，慎勿易名，名将远布矣。然则成遂之后，二十年间，名字终当改矣。今则已应玄象，异时方测余言。」将行，又戒之曰：「郎君必策荣名，后当重任。接诱后来，勿以白衣为隟，他年必为深衅矣。」淮南从事力荐毕丞相𫍯，后又举赵渭南嘏。李公长庆二年及第。至武宗登极，与上同名，始改为回。从辛丑至庚申，二十年矣。乃曰：「筮短龟长，邹生之言中矣。」李公即为丞郎，永兴魏相公謩为给事，因省会，谓李公曰：「昔求府解，侍郎为试官，送一百二人，独小生不蒙一解，今日还忝金璋，厕诸公之列也。」合坐皆惊此说，欲其逊容。李公曰：「如今脱却紫衫称魏秀才，仆为试官，依前不送公，公何得以旧事相让耳？」李乃寻秉独坐之权，三台肃畏，而升相府，至今少台官之直拜也。后三五年间，魏公亦自同州入相，实继文贞之谏，宣皇之代，而致清平。乃李丞相有九江之际，续有临川之出，跋涉江湖，喟然叹曰：「洛桥先生之诫，吾自取尤，然亦命之故牵也！」《云溪友议》下。又《广记》二一七引。《唐语林》七。

2. []{#唐轶二十三-李回-2}
丞相陇西公之秉钧衡也，以特达自负。鱼服民间时，尝旅游覃怀，寓王氏别墅忘其名。王氏先世薄宦，子孙以力稼自赡，杀鸡炊黍，以备日饷。汧相德之。及佐佑大化，王氏子赍逾限官〔牒〕来谒。蹇驴村仆，不得与鸣珂武衞者较进，则隐于执金挝坎舍，伺板舆出，拜于道左。汧相久之方省，曰：「故人也。」遂刍饩之。逾旬，以前衔除大理寺评事，且赪吉钿轴于天官氏面授之。前制：狱寺有新涖官者，必寺寮旧委，微此，则在朝五品以上清资官为识。盖国家慎刑谳也。王氏子罢耕客长安，寺官既不友其僚，朝客又皆昧其面，往不克涖，复谒相门。机务方繁积于外，无肯为道其姓氏者。既不果谒，候坎舍如前，步辇始过，则凫趋以进，具道前事。相君问曰：「有状乎？」对曰：「无。」又曰：「有纸乎？」亦曰：「无。」「襟袖何贮？」则遽探轴以进。丞相舁中尝置毫砚，遂拥百骑批绫纸曰：「中书侍郎兼礼部尚书平章事李回识。」仍语廷评曰：「寄谢棘寺诸曹长，此亦五品以上清资朝官也。」时议许以特达称。《阙史》上。《唐语林》四。

3. []{#唐轶二十三-李回-3}
会昌中，王师讨昭义，久未成功。贼之游兵往往散出山下，剽掠邢、洛、怀、孟。又发轻卒数千，伪为群羊，散漫山谷，以啗官军。官军自远见之，乃分头掩捕，因不成列，且无备焉，于是短兵接鬭，蹂践相乘，凡数十里，王师大败。是月，东都及境上诸州闻之大震，咸加备戒严，都统王宰、石雄等，皆坚壁自守。武宗坐朝不怡，召宰臣李德裕等谓之曰：「王宰、石雄不与朕杀贼，频遣中使促之，尚闻逗挠依违，岂可使贼党坐至东都耶？卿今日可为朕晚归，别与制置军前事宜奏来。」时宰相陈夷行、郑肃拱默听命。德裕归中书，即召御史中丞李回，具言上意，曰：「中丞必一行，责戎帅早见成功，慎无违也。」回刻时受命。于是具名以闻曰：「今欲以御史中丞李回为催阵使。」帝曰：「可。」即日，李自银台戒路，有邸吏五十导从。至于河中，缓辔以进，俟王宰等至河中界迎候，乃行。二帅至翼城东，道左执兵，如外府列校迎候仪。回立马，受起居寒温之礼。二帅复前进数步，罄折致词，回掉鞭，亦不甚顾之。礼成，二帅旁行，俛首俟命。回于马上厉声曰：「今日当直令史安在？」群吏跃马听命。回曰：「责破贼限状来。」二帅鞠躬流汗，而请以六十日破贼，过约，请行军中令。于是二帅大惧，率亲军而鼓之，士卒齐进，凡五十八日，攻拔潞城，枭刘稹首以献。功成，回复命。后六十日，由御史中丞拜中书侍郎平章事。《芝田录》（《广记》四九八）。《玉泉子》。《侯鲭录》七。

4. []{#唐轶二十三-李回-4}
见魏謩[3](#唐轶二十四-魏謩-3)。

5. []{#唐轶二十三-李回-5}
海棠楼，李回所建，以会僚佐议事，裴坦为之记。《成都古今记》（张本《说郛》四、陶本《说郛》六二）。

## 杜　悰

1. []{#唐轶二十三-杜悰-1}
杜邠公悰为小儿时，尝至昭应县，与群儿戏于野。忽有一道士，独爱悰，以手摩挲曰：「郎君勤读书，勿与诸儿戏。」指其观曰：「吾居此，颇能相访否？」既去，悰即诣之，但见荒凉，他无所有，独一殿岿然存焉，内有老君像。初，道士半面紫黑色，至是详观其像，颇类向者所见之道士，乃半面为漏雨所淋故也。《玉泉子》。又《广记》四〇引。

2. []{#唐轶二十三-杜悰-2}
见李宣古[1](#唐轶二十三-李宣古-1)。

3. []{#唐轶二十三-杜悰-3}
杜豳公丧公主，进状请落驸马都尉，云：「臣每见官衔有『驸马』字，凄感难胜。」《唐语林》四。

4. []{#唐轶二十三-杜悰-4}
武宗数幸教坊作乐，优倡杂进。酒酣，作技谐谑，如民间宴席，上甚悦。谏官奏疏，乃不复出，遂召优倡入，敕内人习之。宦者请令扬州选择妓女，诏扬州监军取解酒令妓女十人进入。监军得诏，诣节度使杜悰，请同于营内选择。悰曰：「监军自承旨。悰不奉诏书，不可擅预椒房事。」监军怒，奏之，宦者请并下悰，上曰：「不可。藩方取妓女入宫掖，非禹、汤所为，斯极细事，岂宜诏大臣。杜悰累朝旧德，深得大体，真宰相也！」及悰入相，中谢，上曰：「昨诏淮南监军选择酒令妓女，欲因行幸，举酒为欢乐耳。音声使奏，偶然下命。朕德化未被，而色荒外闻，赖卿不徇苟且；不然，天下将献纳取悦，朕何由得知？报卿忠谠，命卿作相，内怀自贺，如得魏征。」《唐语林》三。

5. []{#唐轶二十三-杜悰-5}
杜悰通贵日久，门下有术士李，失其名。悰待之厚。悰任西川节度使，马植罢黔中赴阙，至西川，术士一见，谓悰曰：「受相公恩久，思有效答，今有所报矣。黔中马中丞，非常人也，相公当厚遇之。」悰未之信。术士一日密启悰曰：「相公将有祸，非马中丞不能救，〔乞厚结之〕。」悰始惊信。发日，厚币赠之，仍令吏为植于都下买宅，生生之计无阙焉。植至阙方〔知〕感悰，不知其旨。寻除光禄卿，报状至蜀，悰谓术士曰：「贵人至阙，作光禄卿矣。」术士曰：「姑待之。」稍进大理卿，又迁刑部侍郎，充诸道盐铁使，悰始惊忧。俄而作相。懿安皇太后崩后，悰，懿安子壻也，忽一日内榜子〔索〕检责宰相元载故事，植谕旨。翌日，延英上前，万端营救。植素辨博，能回上意，事遂中寝。《东观奏记》上。又《通鉴考异》二二引。《前定录》（《广记》二二三）。《唐语林》六。　案：《通鉴考异》曰：「植会昌中已自黔中入为大理卿，悰今年（大中二年）二月始为西川节度使。今不取。」

6. []{#唐轶二十三-杜悰-6}
大中初，云南朝贡及西川质子人数渐多，节度使奏请厘革。有诇人录诏报云南，云南词不逊。词云：「一人有庆，方当万国而来朝；四海为家，岂计十人之有费。」尔后纳贡不时，境上骚扰。宣宗崩，命内臣告哀，行及其国，南诏王丰祐已死，子坦绰酋龙继立，号曰「骠信」，凶很悖慢。谓：「我国亦有丧，朝廷不赐吊问，诏书又赐故王。」于是待使者礼薄，旋又累犯封疆，掠越嶲。朝廷以骠信名近庙讳，复无使朝贡，不告国丧，遂绝册立吊祭使。杜悰再入辅，议曰：「云南向化七十余年，泸水之阴，弓弛甲解，诸蛮纳职如编甿，抚慰怀来，不劳筹策。悰二十年间再领西蜀，近者费用多于往年，聚蓄不得盈实。今者虽起衅端，未深为敌，宜化以礼谊。夷狄之君，立名犯上，难为奏闻，下诏令其改更。纵未行典册，且发使吊祭，以恩信全其国礼。诏清平官已下，谕其君长，名犯庙讳，朝廷未可便行册命，骠信必遣使谢恩，易名献贡。若不纳使臣入国城，即遥陈祭礼，令使臣录文，并赙赠帛以送骠信，具报清平官已下。」乃命左司郎中孟穆为云南吊祭宣抚册命使。已报破越嶲，攻邛崃关，使臣逗留数月不发。未几，悰出镇凤翔，议多异同，复言未可发使，乃诏西川令遣使示朝旨。尔后连陷城邑，征兵讨逐，朝贡遂绝。《唐语林》二。　案：此条原出《补国史》，《通鉴考异》二二有节引。

7. []{#唐轶二十三-杜悰-7}
杜邠公悰暮年耽于燕会。淮海之政，有狱市之誉，闻于上听，因除崔魏公铉替悰。上赋长韵诗送铉，其落句云：「今遣股肱亲养治，一方狱市获来苏。」淮南左都押衙傅希才闻御制，因习来苏队舞以迎候，邠公（悦）〔衔〕之。公自广陵致仕东洛，扬州军将因入奏经洛中，以故吏参焉。公问曰：「来苏健否？」军将不敢对。公曰：「傅希才也。」对曰：「健。」《金华子》上。又《绀珠集》一○引。

8. []{#唐轶二十三-杜悰-8}
高燕公在秦州，岐阳节度使杜邠公递囚于界，（邠）〔燕〕公牒转书云：「当州县名成纪，郡列陇西，是皇家得姓之邦，非凤翔流囚之所。」公移书谢之，自是燕公声价始振。《南部新书》己。

9. []{#唐轶二十三-杜悰-9}
太傅邠国公杜悰节度江陵，咸通十四年，黔南廉使秦匡谋以蛮寇大举，兵力不敌，来奔。既谒见公，公怒其不趋庭，退而使吏让之曰：「汝，凤翔一民也，悰两为凤翔节度使，汝今靡认桑梓也。」匡谋报曰：「某虽家世岐下，然少离中土。太傅拥节之日，已忝分符，实不曾趋走台堦。此日况在荆南，若论桑梓，恐非仪也。」悰怒，遣絷之，发函与韦相保衡云：「秦匡谋擅弃城池，不能死王事，请诛之。」韦以悰国之元臣，兼素有旧恩，遂奏请依悰处置。勅既降，悰乃亲临都市监戮。匡谋将就法，谓其子曰：「今日之死，寔冤枉无状。奈申诉非及，伹多烧纸墨，当于泉下理之耳。」行刑，观者驾肩接踵。挥刃之际，悰大惊，骤得疾，遂舆而返。俄有旋风暴作，飞卷尘埃，直入府署乃散。是夕，狱吏发狂，自呼姓名叱责曰：「吾已惠若钱帛非少，奚复隐吾受用诸物？」举体自扑而殒。其年六月十三日杀秦匡谋，七月十三日悰乃薨。将归葬洛阳，为束身楸函而即路。欲殓之夕，主吏觉函短，忧惧甚。又难于改易，遂厚赠阴阳者，绐杜氏诸子曰：「太傅薨时甚凶，就木之际，若临近，必有大祸。」诸子信然，于是尽率家人待于别室。及举尸就殓，楸函果短，遂陷胸折项骨而入焉，无有知者。及抵东洛，长子无逸相次而逝。岁月既久，其事稍闻于世。议者以悰恃权贵，枉刑戮，获兹报焉。《南楚新闻》（《广记》一二三）。

10. []{#唐轶二十三-杜悰-10}
见孔纬[2](#唐轶二十九-孔纬-2)。

11. []{#唐轶二十三-杜悰-11}
杜邠公饮食洪博，既饱即寝。人有谏非摄生之理，公曰：「君不见布袋盛米，放倒即慢。」《南部新书》己。

12. []{#唐轶二十三-杜悰-12}
邠公杜悰，人臣福寿，少有其伦。日常五餐以为常，或一日之费皆至万钱，夜间亦是一食。暮年有医工咨曰：「相公不宜夜食，恐脏腑拥滞以致疾。」琮笑曰：「吾六十年来如此矣，有何患哉？」京西有客见人牧羊徧满山陇，不知几千万口。客诘之：「自何而来？」答曰：「来自鄜夏，供相公食耳。」指顾之际，转瞬恍然，并无所覩，乃知神灵所授也。《中朝故事》。

13. []{#唐轶二十三-杜悰-13}
杜豳公每早食馈饭干脯。《北梦琐言》四。又《广记》二○一引。《唐诗纪事》六六。

14. []{#唐轶二十三-杜悰-14}
杜邠公悰以剜耳匙子为「铁了事」。《清巽录》下。

15. []{#唐轶二十三-杜悰-15}
杜邠公悰位极人臣，富贵无比。尝与同列言，平生不称意有三：其一，为澧州刺史；其二，贬司农卿；其三，自西川移镇广陵，舟次瞿塘，左右为骇浪所惊，呼唤不暇，渴甚，自泼汤茶吃也。镇荆州日，诸院姊妹多在渚宫寄寓，贫困尤甚，相国未尝拯济，至于节腊，一无沾遗。有乘肩舆至衙门诟骂者，亦不省问之。凡莅方镇，不理狱讼。在凤翔洎西川，系囚毕政，无轻无重，任其殍殕。人有从剑门拾得裹漆器文书，乃成都具狱案牍，略不垂愍。斯又何心哉。未尝荐贤。时号秃角犀。《北梦琐言》三。《唐语林》六。《南部新书》己、辛。

16. []{#唐轶二十三-杜悰-16}
杜邠公悰，司徒佑之孙，父曰从郁，历遗补、畿令。悰尚宪宗岐阳公主，累居大镇，复居廊庙。无他才，未尝延接寒素，甘食窃位而已。有朝士贻书于悰曰：「公以硕大敦厖之德，生于文明之运，矢厥谟猷，出入隆显。」极言讥之，文多不录。时人号为秃角犀。凡莅藩镇，未尝断狱，系囚死而不问，宜其责之。《北梦琐言》一。　案：据新、旧《唐书·杜佑传》，杜悰之父名式方，从郁乃其叔父也。

17. []{#唐轶二十三-杜悰-17}
见欧阳琳[1](#唐轶二十六-欧阳琳-1)。

## 崔　珙

1. []{#唐轶二十三-崔珙-1}
开成二年，大尹崔珙判云：「选文求士，自有主司。州府送名，岂合差等？今年不定高下，不锁试官；既绝猜嫌，暂息浮竞。」差功曹卢宗回主试，除文书不堪送外，便以所下文状为先后。试杂文后，重差司录侯云章充试官，竟不列等第。明年，崔珙出镇徐方，复置等第。《唐摭言》二。

2. []{#唐轶二十三-崔珙-2}
崔珙为东都留守，判尚书省事。中书舍人崔荆为庶子分务，谒珙，珙不为见。荆乃求与珙素厚善者使候问之，珙怒不已。他日因酒酣，复诘之，居守益忿曰：「珙誓不与此人相面。且人为文词，言语何限，岂可以珙兄弟作假对耶？」荆尤不谕，亲族咸忧栗不安。甥族中有颖悟者，采取荆文集详之，乃掌制日贬崔球为抚州郡丞云：「夤缘雁序，鼓扇浇风。」荆因尔成疾。《芝田录》（《广记》二四四）。《玉泉子》。

## 崔　玙

1. []{#唐轶二十三-崔玙-1}
见赵骘[2](#唐轶二十五-赵骘-2)。

## 刘　沔

1. []{#唐轶二十三-刘沔-1}
成式见大理丞郑复说，淮西用兵时，刘沔为小将，军头颇易之。每捉生踏伏，沔必在数，前后重创，将死数四。后因月黑风甚，又令沔捉生，沔愤激深入，意必死。行十余里，因坐将睡，忽有人觉之，授以双烛，曰：「君方大贵，但心存此烛在，无忧也。」沔后拜将，常见烛影在双旌上，及不复见烛，乃诈疾归宗。《酉阳杂俎》前集四。

## 石　雄

1. []{#唐轶二十三-石雄-1}
石雄，徐州人。初，讨刘稹，水次见白鹭，谓众曰：「使吾射中其目，当成功。」一发如言。帝闻，下诏褒美。《语林》（《天中记》四一）。

2. []{#唐轶二十三-石雄-2}
见李德裕[33](#唐轶二十三-李德裕-33)。

## 卢弘宣

1. []{#唐轶二十三-卢弘宣-1}
李德裕作相日，人献书帖，德裕得之执翫，颇爱其书。卢弘宣时为度支郎中，有善书名，召至，出所获者书帖，令观之。弘宣持帖，久之不对。德裕曰：「何如？」弘宣有恐悚状，曰：「是某顷年所临小王帖。」太尉弥重之。《卢氏杂说》（《广记》二○九）。又《类说》四九引。

2. []{#唐轶二十三-卢弘宣-2}
卢尚书弘宣，与弟卢衢州简辞同在京。一日衢州早出。尚书问：「有何除改？」答曰：「无大除改，惟皮遐叔蜀中刺史。」尚书不知皮是遐叔姓，谓是宗人，低头久之，曰：「我弭当家，没处得卢皮遐来。」衢州为辩之，皆大笑。《因话录》四。《唐语林》六。

## 孙　瑴

1. []{#唐轶二十三-孙瑴-1}
孙侍郎瑴在翰林，父为太子詹事，分司东都。瑴因春时游宴欢，忽念温凊，进状乞省觐。其词曰：「『陟彼岵兮』，孰不瞻父？『方寸乱矣』，何以事君？」自内廷径出。时皆称之。至华阴，拜河南尹。《唐语林》一。

## 王　哲

1. []{#唐轶二十三-王哲-1}
见唐武宗[11](#唐轶三-唐武宗-11)。

2. []{#唐轶二十三-王哲-2}
王哲，虔州刺史，在平康里，治第西偏。家人掘地拾得一石子，朱书其上，曰「修此不吉」。家人揩拭，转分明，乃呈哲。哲意家人惰于畚锸，自磨朱，深若石脉，哲甚恶之。其年哲卒。《酉阳杂俎》续集三。

## 狄惟谦

1. []{#唐轶二十三-狄惟谦-1}
会昌中，北都晋阳县令狄惟谦，梁公之后，守官清恪，有蒲密之政。抚绥勤恤，不畏强御。属州境亢阳，涉历春夏，数百里水泉农亩无不耗斁枯竭。祷于晋祠者数旬，略无阴曀之兆。时有郭天师者，本并土女巫，少攻符术，多行厌胜之道。有监军使将至京师，因缘中贵，出入宫掖，其后军牒告归，遂以天师为号。既而亢旱滋甚，阖境莫知所为，佥言曰：「若得天师一到晋祠，则灾旱不足忧矣。」惟谦请于主帅，主帅难之。惟谦曰：「灾厉流行，甿庶焦灼，若非天师一救，万姓恐无聊生。」于是主帅亲自为请，巫者唯而许之。惟谦乃具车舆列幡盖迎于私室，躬为控马。既至祠所，盛设供帐，丰洁饮馔，自旦及昏，磬折于堦庭之下。如此者翌日，语惟谦曰：「我为尔飞符于上界请雨，已奉天帝之命，必在虔恳至诚，三日雨当足矣。」由是四郊士庶奔走云集。三夕于兹，曾不降雨。又曰：「此土灾沴所兴，亦由县令无德。我为尔再上天请，七日方合有雨。」惟谦引罪于己，奉之愈恭。俄而又及所期，略无霑霪。郭乃骤索马入州宅，惟谦拜留曰：「天师已为万姓此来，更乞至心祈祷。」于是勃然而怒骂曰：「庸琐官人，不知道理，天时未肯下雨，留我将复奚为？」惟谦谢曰：「非敢更烦天师，候明旦排比相送耳。」于是惟谦宿诫左右曰：「我为巫者所辱，岂可复言为官？明晨别有指挥，汝等咸须相禀，是非好恶我自当之。」及晓，伺门未开，郭已严饰归骑，常供设肴醴一无所施，坐于皇堂，大恣呵责。惟谦曰：「左道女巫，妖惑日久，当须毙在兹日，焉敢言归？」叱左右曳于神前鞭背三十，投于潭水。祠后有山高万千丈，遽令设席焚香，从吏悉皆放还，簪笏立于其上。于是合县骇愕云：「长官打杀天师。」驰走者纷纭，观者如堵。是时炎旱累月，烁石流金，晴空万里，略无纤翳，祠上忽有片云如车盖。俄顷渐高，先覆惟谦立所。四郊云物随之而合，雷震数声，甘泽大澍，焦原赤野无不滋润。于是士庶数千，自山顶拥惟谦而下。州将以杖杀巫者，初亦怒之，既而精诚有感，深加叹异，与监军发表上闻。俄有诏书褒奖，赐钱五十万，宠赐章服。为绛隰二州刺史，所理咸有政声。𠡠书云：「狄惟谦剧邑良才，忠臣华胄。覩此天厉，将瘅下民，当请祷于晋祠，类投巫于邺县。曝山椒之畏景，事等焚躯；起天际之油云，法同翦爪。遂使旱风潜息，甘泽旋流。天心犹鉴于克诚，余志岂忘于褒善。特颁朱绂，俾耀铜章。勿替令名，更昭殊绩。」《剧谈录》上。又《广记》三九六引。《唐语林》一。

## 滕迈　滕倪

1. []{#唐轶二十三-滕迈-1} []{#唐轶二十三-滕倪-1}
滕倪苦心为诗，嘉声早播。远之吉州，谒宗人迈郎中。吉守以「吾家鲜士，此弟则千里之驹也。」每吟其「白发不知容相国，也同闲客满头生」。又《题鹭鸶障子》云：「映水有深意，见人无惧心。」且曰：「魏文酷陈思之学，潘岳褒正叔之文；贵集一家之芳，安以宗从疏远矣。」倪既秋试，捧笈告游，及留诗一首为别。滕君得之怅然，曰：「此生必不与此子再相见也。」乃祖于大皐之阁，别异常情。倪至秋深，逝于商于之馆舍，闻者莫不伤悼焉。倪诗曰：「秋初江上别旌旗，故国无家泪欲垂。千里未知投足处，前程便是听猿时。误攻文字身空老，却返樵渔计已迟。羽翼凋零飞不得，丹霄无路接差池。」《云溪友议》上。又《广记》四九七引。《唐诗纪事》五九。

## 赵　嘏

1. []{#唐轶二十三-赵嘏-1}
赵渭南嘏尝有诗曰：「早晚麤酬身事了，水边归去一闲人。」果渭南一尉耳。嘏尝家于浙西，有美姬，嘏甚溺惑。洎计偕，以其母所阻，遂不携去。会中元为鹤林之游，浙帅不知姓名。窥之，遂为其人奄有。明年嘏及第，因以一绝箴之曰：「寂寞堂前日又曛，阳台去作不归云。当时闻说沙咤利，今日青娥属使君。」浙帅不自安，遣一介归之于嘏。嘏时方出关，途次横水驿，见兜舁人马甚盛，偶讯其左右，对曰：「浙西尚书差送新及第赵先辈娘子入京。」姬在舁中亦认嘏，嘏下马揭帘视之，姬抱嘏恸哭而卒，遂葬于横水之阳。《唐摭言》一五。《丽情集》（《类说》二九）。《诗话总龟》前集三八。《唐诗纪事》五六。

2. []{#唐轶二十三-赵嘏-2}
赵嘏颇有诗名，不拘小节。饮中赠歌者曰：「倚风无处避梁尘，雅唱清歌日日新。来值汉亭花欲尽，一声留得万家春。」后因酒失悔过，以诗上歙州守曰：「叶覆清溪滟滟红，路横秋色马嘶风。犹携一榼郡斋酒，倾对青山忆谢公。」《唐贤抒情》（《诗话总龟》前集二三）。

3. []{#唐轶二十三-赵嘏-3}
见张𣸣1。

4. []{#唐轶二十三-赵嘏-4}
见杜牧[17](#唐轶二十二-杜牧-17)。

5. []{#唐轶二十三-赵嘏-5}
见唐宣宗[102](#唐轶三-唐宣宗-102)。

## 项　斯

1. []{#唐轶二十三-项斯-1}
见杨敬之[1](#唐轶二十二-杨敬之-1)。

2. []{#唐轶二十三-项斯-2}
始张水部籍为律格诗，惟朱庆余亲授其旨，沿流而下，有任蕃、陈标、章孝标、司空图，咸及门焉。宝历、开成之际，斯尤为水部所知，故其诗格与之相类。郑少师薰云：「项斯逢水部，谁道不关情。」斯留别水部诗云：「省中重拜别，兼领故人书。已念此行远，不应相问疏。子城西并宅，御水北同渠。要取春前到，乘闲候起居。」《唐诗纪事》四九。

## 顾非熊

1. []{#唐轶二十三-顾非熊-1}
顾非熊，况之子，滑稽好辩，陵轹气焰子弟，为众所怒。非熊既为所排，在举场三十年，屈声聒人耳。（长庆）〔会昌〕中，陈商放榜，上怪无非熊名，诏有司追榜放及第。时天下寒畯，皆知劝矣。诗人刘得仁贺诗曰：「愚为童稚时，已解念君诗，及得高科晚，须逢圣主知。」《唐摭言》八。又《广记》一八二引。《唐诗纪事》六三。《唐才子传》七。

2. []{#唐轶二十三-顾非熊-2}
进士顾非熊，令狐相国楚闻其辨捷，乃改一字令曰：「水里取一鼍，岸上取一驼，将这驼来驮这鼍，是为驼驮鼍。」非熊曰：「屋头取一鸽，水中取一蛤，将这鸽来合这蛤，是为鸽合蛤。」公大奇之。《纪异录》（《类说》一二）。

3. []{#唐轶二十三-顾非熊-3}
秀才顾非熊言：钓鱼当钓其有旋绕者，失其所主，众鳞不复去，顷刻可尽。《酉阳杂俎》前集一〇。

4. []{#唐轶二十三-顾非熊-4}
见顾况[11](#唐轶十八-顾况-11)、[15](#唐轶十八-顾况-15)、[16](#唐轶十八-顾况-16)。
5. []{#唐轶二十三-顾非熊-5}
见顾况[11](#唐轶十八-顾况-11)、[15](#唐轶十八-顾况-15)、[16](#唐轶十八-顾况-16)。
6. []{#唐轶二十三-顾非熊-6}
见顾况[11](#唐轶十八-顾况-11)、[15](#唐轶十八-顾况-15)、[16](#唐轶十八-顾况-16)。

## 严　恽

1. []{#唐轶二十三-严恽-1}
严恽，字子重，善为诗。与杜牧友善，皮、陆常爱其篇什。有诗云：「春光冉冉归何处，更向花前把一杯，尽日问花花不语，为谁零落为谁开。」七上不第，卒于吴中。《南部新书》丁。又《诗语总龟》前集三四引。参看《唐诗纪事》六六。

2. []{#唐轶二十三-严恽-2}
见王枢[1](#唐轶二十六-王枢-1)。

## 任　蕃

1. []{#唐轶二十三-任蕃-1}
任蕃，会昌间人，家江东，多游会稽苕、霅间。初亦举进士之京，不第，牓罢，进谒主司曰：「仆本寒乡之人，不远万里，手遮赤日，步来长安，取一第，荣父母，不得。侍郎岂不闻江东一任蕃，家贫吟苦，忍令其去如来也！敢从此辞，弹琴自娱，学道自乐耳。」主司惭，欲留，不可得。归江湖，专尚声调。去游天台巾子峰，题寺壁间云：「绝顶新秋生夜凉，鹤翻松露滴衣裳。前峰月照一江水，僧在翠微开竹房。」既去百余里，欲回改作「半江水」，行到题处，他人已改矣。后复有题诗者，亡其姓名，曰：「任蕃题后无人继，寂寞空山二百年。」才名类是。《唐才子传》七。

## 缪岛云

1. []{#唐轶二十三-缪岛云-1}
缪岛云少从浮图，才力浩大，有李杜之风。其诗尤重奇险，至如：「四五片霞生绝壁，两三行雁过疏松。」复曰：「抛芥子降颠狒狒，折杨枝洒醉猩猩。」《庐山瀑布》曰：「白鸟远行树，玉虹孤饮潭。」皆敻出前辈。开成中，常游豫章。武宗朝准敕反初，名甚喧然。《唐摭言》一〇。《唐诗纪事》六五。

## 万彤云

1. []{#唐轶二十三-万彤云-1}
万彤云为白太傅所知。后游梓州，累为阍人艰阻，为诗以献卢尚书弘宣，范阳公怒阍者，而礼万生焉。诗曰：「荷衣拭泪几回穿，欲谒朱门抵上天。不是尚书轻下客，山家无物与王权。」《云溪友议》下。

## 薛宜僚

1. []{#唐轶二十三-薛宜僚-1}
薛宜僚，会昌中为左庶子，充新罗册礼使。青州泛海船，船阻恶风雨，至登州却漂回。淹泊青州邮传一年，节度使乌汉贞尤加待遇。有席中饮妓东美者，薛颇多情，连帅置于驿中。薛发日，祖筵呜咽流涕，东美亦然。乃于席中留二诗曰：「经年邮驿许安栖，此会他乡别恨迷。今日海帆飘万里，不堪肠断对含啼。」「阿母桃芳方似锦，王孙草长正如烟。行云行雨今辞梦，惆怅欢情却一年。」薛到国，未行册礼，旌节晓夕有声。旋染疾，谓判官苗用曰：「东美何频在梦中乎？」数日致卒。苗摄大使行礼。旅榇回青州，东美乃请假至驿，素服致奠哀号，拊柩一恸而卒。情缘相感，颇为奇事。《唐贤抒情》（《诗话总龟》前集二三）。《抒情集》（《广记》二七四）。《抒情录》（陶本《说郛》二三）。《南部新书》庚。《唐诗纪事》四八。

## 李宣古

1. []{#唐轶二十三-李宣古-1}
故荆州杜司空悰，自忠武军节度使出澧阳。宏词李宣古者李生，会昌三年王起侍郎下上第。数陪游宴，每谑戏于其座，或以铅粉傅其面，或以轻绡为其衣。侮慢既深，杜公不能容忍，使卧宣古于泥中，欲辱之槚楚也。长林公主闻之，不待穿履，奔出而救之，曰：「尚书不念诸子学，又拟陪李秀才砚席。岂有饮筵而举人细过？待士如此，异时那得平阳之誉乎？」遂遣人扶起李秀才，于东院以香水沐浴，更以新衣，却赴中座。贵主传旨京兆公，请为诗，冀弥缝也。李生得韵书之，不劳思忖也。诗曰：得高字。「红灯初上月轮高，照见堂前万朵桃。觱栗调清银字管，琵琶声亮紫檀槽。能歌姹女颜如玉，解饮萧郎眼似刀。争奈夜深抛耍令，舞来按去使人劳。」杜公赏诗，贶物十箱，希无愧于一醉也。后二子裔休、孺休，皆以进士登科。人谓之曰：「非其母贤，不成其子。」时澧州宴席，米𫄙崔云娘者，形貌瘦瘠，而戏调罚于众宾，兼恃歌声，自以为郢人之妙也。李生乃当筵一咏，遂至钳口。又杜牧侍郎，罢宣城幕，经陕圻，有录事肥而且巨，而詟其词，牧为诗以挫焉。复州陆岩梦《桂州筵上赠胡子女》一诗，至今懽狎之所，辞吟之篇，无不低颜变色也。《赠崔云娘》，李宣古：「何事最堪悲？雪娘只首奇。瘦拳抛令急，长嘴出歌迟。只怕肩侵鬓，唯愁骨透皮。不须当户立，头上有锺馗。」《赠肥录事》，杜紫微：「盘古当时有远孙，尚令今日逞家门。一车白土将泥项，十幅红旗补破裩。瓦官寺里逢行迹，华岳山前见掌痕。不须啼哭愁难嫁，待与将书报乐坤。」陆君《赠胡子女》：「自道风流不可攀，那堪蹙頞更颓颜。眼睛深却湘江水，鼻孔高于华岳山。舞态固难居掌上，歌声应不遶梁间。孟阳死后欲千载，犹有佳人觅往还。」《云溪友议》中。又《广记》二五六引。《唐诗纪事》五五。　案：《新唐书》卷八三《诸帝公主传》言代宗女长林公主下嫁沈明，宪宗女岐阳公主下嫁杜悰。

## 谭　铢

1. []{#唐轶二十三-谭铢-1}
真娘者，吴国之佳人也，时人比于苏小小，死葬吴宫之侧。行客感其华丽，竞为诗题于墓树，栉比鳞臻。有举子谭铢者，吴门秀逸之士也，因书绝句以贻后之来者。覩其题处，经游之者稍息笔矣。诗曰：「武丘山下冢垒垒，松柏萧条尽可悲。何事世人偏重色，真娘墓上独题诗。」《云溪友议》中。又《广记》一九九引。《诗话总龟》前集一五。《唐诗纪事》五六。

2. []{#唐轶二十三-谭铢-2}
见李超[1](#唐轶二十六-李超-1)。

## 卢　肇

1. []{#唐轶二十三-卢肇-1}
卢肇初举，先达或问所来，肇曰：「某袁民也。」或曰：「袁州出举人耶？」肇曰：「袁州出举人，亦由沅江出龟甲，九肋者盖稀矣。」《唐摭言》一二。又《广记》二五一引。《唐诗纪事》五五。《宜春传信录》（张本《说郛》三三、陶本《说郛》四四）。

2. []{#唐轶二十三-卢肇-2}
卢吉州肇，开成中，就江西解试，为试官末送。肇有启谢曰：「巨鼇屃赑，首冠蓬山。」试官谓之曰：「咋某限以人数挤排，虽获申展，深慙名第奉浼，焉得翻有『首冠蓬山』之谓？」肇曰：「必知明公垂问。大凡顽石处上，巨鼇戴之，岂非『首冠』耶？」一座闻之大笑。《唐摭言》二。又《广记》二五一引。《唐诗纪事》五五。《宜春传信录》（张本《说郛》三三、陶本《说郛》四四）。

3. []{#唐轶二十三-卢肇-3}
卢肇，袁州宜春人，与同郡黄颇齐名。颇富于产，肇幼贫乏。与颇赴举，同日遵路，郡牧于离亭饯颇而已。时乐作酒酣，肇策蹇邮亭侧而过，出郭十余里，驻程俟颇为侣。明年，肇状元及第而归，刺史已下接之，大慙恚。会延肇看竞渡，于席上赋诗曰：「向道是龙刚不信，果然衔得锦标归。」锦标，船头所得。《唐摭言》三。《古今诗话》（《诗话总龟》前集三八）。《唐诗纪事》五五。

4. []{#唐轶二十三-卢肇-4}
奇章公纳妓曰真珠，有殊色。卢肇至，奇章重其文，延于中寝。会真珠沐发，方以手捧其髻，插钗于两鬓间，丞相曰：「何妨一咏。」肇曰：「知道相公怜玉腕，故将纤手整金钗。」《吟窗叙录》（《天中记》一九）。《唐诗纪事》五五。

5. []{#唐轶二十三-卢肇-5}
见李德裕[47](#唐轶二十三-李德裕-47)、[48](#唐轶二十三-李德裕-48)。
6. []{#唐轶二十三-卢肇-6}
见李德裕[47](#唐轶二十三-李德裕-47)、[48](#唐轶二十三-李德裕-48)。

7. []{#唐轶二十三-卢肇-7}
见王起[7](#唐轶二十二-王起-7)。

8. []{#唐轶二十三-卢肇-8}
见王镣[1](#唐轶二十七-王镣-1)。

9. []{#唐轶二十三-卢肇-9}
夔州游使君符，邀客看花而不饮，至今荆襄花下斟茶者，吟此戏焉。卢子发：「白帝城头二月时，忍教清醒看花枝。莫言世上无袁许，客子由来是相师。」《云溪友议》中。

10. []{#唐轶二十三-卢肇-10}
卢著作肇为华州纥干公泉防御判官，游仙掌诸峰，歇马于巨灵庙。忽寐，梦在数间空舍中，见一老妪于大釜中燃火，卢君询其所由，曰：「老人是华岳神母也。」又问：「釜中煮者何物？」母曰：「橡子也。」「用此奚为？」母愀然曰：「食之也。」卢曰：「且儿为五岳神主，厌于祷祠，母食树子，岂无奉养之志乎？」母曰：「以神鬼之道，虽有君臣父子，祸福本不相及矣。祈祭之所，不呼名字者，不得飨焉。」卢梦毕，召岳庙祝，别置神母位，常馔出生一分，公宴则阙。在家，忽遗忘之，哕咽而体中不快也。云谿子曰：亲闻范阳所述，故书之。《云溪友议》上。

11. []{#唐轶二十三-卢肇-11}
见姚岩杰[1](#唐轶二十八-姚岩杰-1)。

12. []{#唐轶二十三-卢肇-12}
袁州石，出卢溪水中，色稍青黑，有嵌空崄怪势，大者高数尺，鲜有小巧者。唐卢肇隐居草堂，溪水之侧，堂前立一大石，高丈余，三峰九窍，甚奇怪，皆谓卢溪石。《云林石谱》（张本《说郛》一六。陶本《说郛》九六）。

## 丁　棱

1. []{#唐轶二十三-丁棱-1}
卢肇、丁棱之及第也，先是放牓讫，则须谒宰相，其导启词语，一出牓元者，俯仰疾徐，尤宜精审。时肇首冠，有故不至，次乃棱也。棱口吃，又形体小陋，及引见，则俛而致词。意本言「棱等登科」，而棱赭然发汗，鞠躬移时，乃曰：「棱等登，棱等登。」竟不发其后语而罢，左右皆笑。翌日，友人戏之曰：「闻君善筝，可得闻乎？」棱曰：「无之。」友人曰：「昨日闻棱等登，棱等登，岂非筝之声乎？」《玉泉子》。又《广记》一八二引。《唐语林》七。《唐诗纪事》五五。

## 黄　颇

1. []{#唐轶二十三-黄颇-1}
见韩愈[20](#唐轶二十-韩愈-20)。

2. []{#唐轶二十三-黄颇-2}
见卢肇[3](#唐轶二十三-卢肇-3)。

3. []{#唐轶二十三-黄颇-3}
见王起[7](#唐轶二十二-王起-7)。

## 孟　宁

1. []{#唐轶二十三-孟宁-1}
孟宁，长庆三年，王起放及第，至中书，为时相所退。其年，太和公主和戎。至会昌三年，起至左揆，再知贡。宁以龙钟就试而成名。是岁，石雄入塞，公主自西蕃还京。《南部新书》己。《唐诗纪事》五五。　案：孟宁，《唐诗纪事》作「孟守」。

## 蒯希逸

1. []{#唐轶二十三-蒯希逸-1}
武公干常事蒯希逸十余岁，异常勤干。洎希逸擢第，干辞以亲在，乞归就养，公坚留不住。公既嘉其忠孝，以诗送之，略曰：「山险不曾离马后，酒醒长见在床前。」时人醵绢赠行，皆有继和。寻本末未得。《唐摭言》一五。又《广记》二七五引。《唐诗纪事》五五。

## 易　重

1. []{#唐轶二十三-易重-1}
会昌五年陈商下进士，张𣸣第一，重次之。后诏白敏中重考，覆落𣸣等八人，而重居牓首。有诗《寄宜阳兄弟》云：「六年雁序恨分离，诏下今朝遇已知。上国皇风初喜日，御堦恩渥属身时。内庭再考称文异，圣主宣名奖艺奇。故里仙才若相问，一春攀得两重枝。」《唐诗纪事》五二。

## 张　𣸣

1. []{#唐轶二十三-张𣸣-1}
张𣸣，会昌五年陈商下状元及第，翰林覆落𣸣等八人。赵渭南贻𣸣诗曰：「莫向春风诉酒杯，谪仙真个是仙才。犹堪与世为祥瑞，曾到蓬山顶上来。」《唐摭言》一一。又《广记》一八二引。《古今诗话》（《诗话总龟》前集二七）。《唐诗纪事》五六。　案：张𣸣，《旧唐书·武宗纪》、《登科记考》二二引《永乐大典》载《宜春志》引《登科记》作张渎。

## 陈　黯

1. []{#唐轶二十三-陈黯-1}
陈黯，东瓯人，才思敏速。时年十三，袖卷谒本郡牧，时面上有班疮，新愈，其痕炳然。郡牧戏之曰：「藻才而花貌，何不咏歌？」黯应声曰：「瑇瑁宁堪比，班犀讵可加。天嫌未端正，敷面与装花。」《五代史补》一。

## 黄金生

1. []{#唐轶二十三-黄金生-1}
有黄金生者擢进士第，人问：「与颇同房否？」对曰：「别洞。」黄本溪洞豪姓，生故以此对。人虽咍之，亦赏其真实也。《尚书故实》。

## 张暌妻侯氏

1. []{#唐轶二十三-张暌妻侯氏-1}
会昌中，边将张暌防戍十有余年，其妻侯氏绣回文作龟形诗，诣阙进上。诗曰：「暌离已是十秋彊，对镜那堪重理妆。闻雁几回修尺素，见霜先为制衣裳。开箱叠练先垂泪，拂杵调砧更断肠。绣作龟形献天子，愿教征客早还乡。」敕赐绢三百疋，以彰才美。《抒情诗》（《广记》二七一）。《诗话总龟》前集二三。

## 廉　郊

1. []{#唐轶二十三-廉郊-1}
贞元中有王芬、曹保保、其子善才、其孙曹纲，皆袭所艺。次有裴兴奴，与纲同时。曹纲善运拨，若风雨而不事扣弦。兴奴长于拢撚，下拨稍软。时人谓曹纲有右手，兴奴有左手。武宗初，朱崖李太尉有乐吏廉郊者，师于曹纲，尽纲之能。纲尝谓侪流曰：「教授人亦多矣，未曾有此性灵弟子也。」郊尝宿平泉别墅，值风清月朗，携琵琶于池上，弹蕤宾调。忽闻芰荷间有物跳跃之声，必谓是鱼。及弹别调，即无所闻。复弹旧调，依旧有声。遂加意朗弹，忽有一物锵然跃出池岸之上，视之，乃一片方响，盖蕤宾铁也。以指拨精妙，律吕相应也。《乐府杂录》。又《御览》五八三引。《云仙杂记》一○、《侯鲭录》一、《类说》一三引作《琵琶录》。

## 薛阳陶

1. []{#唐轶二十三-薛阳陶-1}
见李蔚[1](#唐轶二十五-李蔚-1)。

## 吴　缤

1. []{#唐轶二十三-吴缤-1}
唐咸通中有调音律官吴缤，为皷吹署丞，善打方响，其妙超群。本朱崖李太尉家乐人也。《乐府杂录》（《御览》五八四）。

# 唐人轶事汇编卷二十四

## 白敏中

1. []{#唐轶二十四-白敏中-1}
见裴度[3](#唐轶十九-裴度-3)。

2. []{#唐轶二十四-白敏中-2}
王相起，长庆中再主文柄，志欲以白敏中为状元，病其人与贺拔惎为交友，惎有文而落拓。因密令亲知申意，俾敏中与惎绝。前人复约敏中，为具以待之。敏中欣然曰：「皆如所教。」既而惎果造门，左右绐以敏中他适，惎迟留不言而去。俄顷，敏中跃出，连呼左右召惎，于是悉以实告。乃曰：「一第何门不致，奈轻负至交！」相与欢醉，负阳而寝。前人覩之，大怒而去。恳告于起，且云不可必矣。起曰：「我比只得白敏中，今当更取贺拔惎矣。」《唐摭言》八。又《广记》一八一引。《唐诗纪事》五一。

3. []{#唐轶二十四-白敏中-3}
白敏中初入邠州幕府，罢游同州，谒幕府李凤侍御。久不出见，曰：「谁谓雀无角，何以穿我屋？」坐客皆非之。后为相，凤除官过中书，曰：「此官人顷相遇同州，今日犹作常调等色！」《唐语林》七。

4. []{#唐轶二十四-白敏中-4}
见李德裕[50](#唐轶二十三-李德裕-50)。

5. []{#唐轶二十四-白敏中-5}
白中书方居郎署，未有知者，唯朱崖李相国器之，许于绅间多所延誉。然而资用不充，无以祗奉僚友。一旦，相国遗钱十万，俾为酒肴之备，约省阁名士数人，尅日同过其第。时秋暮阴沉，涉旬霖沥，贺拔惎任员外府罢。求官未遂，将欲出京薄游，与白公同年登第，羸驹就门告别。阍者以方俟朝客，乃以他适对之，贺拔惎遂驻车留书，备述羁游之意。白公览书叹曰：「丈夫处世，穷达当有时命，苟不才以侥幸取容，未足为发身之道。岂得家蓄美馔，止邀当路豪贵；曩时登第贫交，今日闭关不接？纵使便居荣显，又安得不愧于怀？」遽令仆者命贺拔回车，遂以杯盘同费。俄而所约朝贤联骑而至，阍者具陈与贺拔从容，无不惋愕而去。翌日，于私第谒见相国，询朝士来者为谁。白公对以「宾客未至，适有同年出京访别，悯其龙钟委困，不忍弃之，留饮数杯，遂阙祗接。既负吹嘘之意，甘从遣斥之罪。」相国称叹逾时，云：「此事真古人之道，由兹贵达，可以激劝浇薄。」旬月，贺拔自使下评事，先授美官。白公以库部郎中入为翰林学士，未逾三载，便秉钧衡。其后五镇藩维，再居廊庙，蹈义怀仁，而终始一致。流芳传素，士林美之。《剧谈录》上。又《广记》一七○引。《唐语林》三。

6. []{#唐轶二十四-白敏中-6}
见李德裕[26](#唐轶二十三-李德裕-26)。

7. []{#唐轶二十四-白敏中-7}
白敏中守司徒兼门下侍郎，充邠宁行营都统，讨南山、平夏党项。发日，以禁军三百人从。敏中上论，请依裴度讨淮西故事，开幕择廷臣，不阻大吏。上允，乃以左谏议大夫孙商为左庶子、行军司马，驾部郎中、知制诰蒋名与庭裕私讳同。为右庶子、节度副使，驾部员外李荀为节度判官，户部员外李玄为都统掌记，将军冉昈、陈君从为都虞候。《东观奏记》上。《唐语林》七。

8. []{#唐轶二十四-白敏中-8}
大中初，边鄙不宁，吐蕃尤甚，恣其倔强。宣宗欲致讨伐，遂于延英殿先问宰臣。公首奏兴师，请为统帅，率沿边藩镇兵士数万，鼓行而前。时犬戎列阵平川，以生骑数千伏藏山谷。既而得于谍者，遂设奇兵待之。有蕃中酋帅，衣绯茸裘，系宝装带，所乘白马，骏异无比。锋镝未交，扬鞭出于阵面者数四，频召汉军鬭将，白公诫兵士无得应之。俄而驻军指挥，背我师百余步而立。有潞州小将骁勇善射，驰快马弯弧而出，连发两矢，皆中其项，跃马而前，抽短剑踣于鞍上，以手扶挟，如鬭欧之状，蕃将士卒但呼噪助之。于是脱绯裘，解金带，夺马而还，师旅无不奋勇。既大战沙漠，虏阵瓦解土崩，乘胜追奔，几及黑山之下，所获驼马辎重，不可胜计，束手而降三四千人。先是河湟郡界在匈奴者，自此悉为内地。宣皇初览捷书，云：「我知敏中必殄凶丑。」《剧谈录》上。又《广记》一七○引。《唐语林》七。《唐诗纪事》五一。

9. []{#唐轶二十四-白敏中-9}
上延英听政，问宰臣白敏中曰：「宪宗迁座景陵，龙輴行次，忽值风雨，六宫百官尽避去。惟有一山陵使，胡而长，攀灵驾不动。其人姓氏为谁，为我言之。」敏中奏：景陵山陵使令狐楚。上曰：「有儿否？」敏中奏：长子绪，见任随州刺史。上曰：「可任宰相否？」敏中曰：「绪小患风痺不任大用；次子绹，见任湖州刺史，有台辅之器。」上曰：「追来。」翌日授考功郎中知制诰。到阙，召充翰林学士。间岁，遂立为相。时人感叹敏中亮直无隐，不掩人于上。《东观奏记》上。

10. []{#唐轶二十四-白敏中-10}
唐晋公白敏中，宣宗朝再入相，不协比于权道，唯以公谅宰大政。四方有所请，碍于德行者，必固争不允，由是征镇忌焉。而志尚典籍，虽门施行马，庭列凫钟，而寻绎未尝倦。于永宁里第别构书斋，每退朝，独处其中，欣如也。居一日，将入斋，唯所爱卑脚犬花鹊从。既启扉，而花鹊连吠，衔公衣却行，叱去复至。既入阁，花鹊仰视，吠转急。公亦疑之，乃于匣中拔千金劒，按于膝上，向空祝曰：「若有异类阴物，可出相见。吾乃丈夫，岂慑于鼠辈而相逼耶？」言讫，歘有一物自梁间坠地，乃人也。朱鬕，衣短后衣，色貌黝瘦，顿首再拜，唯曰「死罪」。公止之，且询其来及姓名。对曰：「李龟寿，卢龙塞人也。或有厚赂龟寿，令不利于公。龟寿感公之德，复为花鹊所惊，形不能匿。公若舍龟寿罪，愿以余生事公。」公谓曰：「待汝以不死。」遂命元从都押衙傅存初录之。明日诘旦，有妇人至门，服装单急，曳履而抱持襁婴，请于阍曰：「幸为我呼李龟寿。」龟寿出，乃妻也，且曰：「讶君稍迟，昨夜半自蓟来相寻。」及公薨，龟寿尽室亡去。《三水小牍》（《广记》一九六）。

11. []{#唐轶二十四-白敏中-11}
吏部侍郎孔温业，白执政求外任。丞相白敏中曰：「我辈亦须自点检，孔吏部不肯居朝矣。」至理之世，丞相畏人也如此。《东观奏记》上。

12. []{#唐轶二十四-白敏中-12}
白敏中为相，尝欲以前进士侯温为子婿，且有日矣。其妻卢氏曰：「身为宰相，愿为我婿者多矣。己既姓白，又以侯氏儿为婿，必为人呼作侯白尔。」敏中为之止焉。敏中始婚也，已朱紫矣。尝戏其妻为接脚夫人。又妻出，辄导之以马。妻既憾其言，每出，必命撤其马，曰：「吾接脚夫人，安用马也？」《玉泉子》（《广记》一八四）。今本《玉泉子》佚去「敏中始婚也」以下诸句。《唐语林》七亦载。

13. []{#唐轶二十四-白敏中-13}
见唐宣宗[20](#唐轶三-唐宣宗-20)、[73](#唐轶三-唐宣宗-73)。
14. []{#唐轶二十四-白敏中-14}
见唐宣宗[20](#唐轶三-唐宣宗-20)、[73](#唐轶三-唐宣宗-73)。

15. []{#唐轶二十四-白敏中-15}
见卢发[1](#唐轶二十四-卢发-1)。

16. []{#唐轶二十四-白敏中-16}
大中年中，白敏中为荆南节度使，高璩试大理评事，为敏中掌书记。寻入拜右拾遗。间一岁，充翰林学士，草敏中加太子太傅制，乃贺敏中。状云：「去年草檄，犹依刘表之门；今日挥毫，获叙周公之德。」时人以为盛事。《唐书》（《广卓异记》一三）。

## 令狐绹

1. []{#唐轶二十四-令狐绹-1}
见白敏中[9](#唐轶二十四-白敏中-9)。

2. []{#唐轶二十四-令狐绹-2}
见唐宣宗[15](#唐轶三-唐宣宗-15)。

3. []{#唐轶二十四-令狐绹-3}
上将命令狐绹为相，夜半幸含春亭，召对，尽蜡烛一炬，方许归学士院，乃赐金莲花烛送之。院吏忽见，惊报院中曰：「驾来。」俄而赵公至。吏谓赵公曰：「金莲花乃引驾烛，学士用之，莫折是否？」顷刻而闻傅说之命。《东观奏记》上。又《广卓异记》三引。《唐摭言》一五。《唐语林》七。《唐宋遗史》（《类说》二七）。

4. []{#唐轶二十四-令狐绹-4}
唐大和中，阉官恣横，因甘露事，王涯等皆罹其祸，竟未昭雪。宣宗即位，深抑其权，末年尝授旨于宰相令狐公，公欲尽诛之，虑其冤，乃密奏牓子曰：「但有罪莫舍，有阙莫填，自然无遗类矣。」后为宦者所见，于是南北司益相水火。洎昭宗末，崔侍中得行其志，然而玉石俱焚也已。《北梦琐言》五。《侯鲭录》八。

5. []{#唐轶二十四-令狐绹-5}
见唐宣宗[44](#唐轶三-唐宣宗-44)。

6. []{#唐轶二十四-令狐绹-6}
见毕𫍯4。

7. []{#唐轶二十四-令狐绹-7}
令狐相绹以姓氏少，族人有投者，不恡其力。繇是远近皆趋之，至有姓胡冒令狐者。进士温庭筠戏为词曰：「自从元老登庸后，天下诸胡悉带令。」《南部新书》庚。《唐语林》七。

8. []{#唐轶二十四-令狐绹-8}
令狐绹在相位，大事一取决于子滈。比元载之用伯和，李吉甫之用德裕。《南部新书》戊。《语林》（《类说》三二）。

9. []{#唐轶二十四-令狐绹-9}
宣宗以政事委相国令狐公，君臣道契，人无间然。刘舍人每讦其短，密奏之，宣宗留中，但以其事规于相国，而不言其人姓名。其间以丞相子不拔解就试，疏略云：「号曰无解进士，其实有耳未闻」云云。又以子弟纳财贿，疏云：「白日之下，见金而不见人」云云。丞相憾之，乃俾一人为其书吏，谨事之，紫微托以腹心，都不疑虑。乃为一经业举人致名第，受赂十万，为此吏所告，由是贬之。君子曰：彭城公将欲律人，先须洁己，安有自负赃污，而发人之短乎？宜其不跻大位也。先是令狐相自以单族，每欲繁其宗党与崔、卢抗衡，凡是富家，率皆引进。皇籍有不得官者，欲进状请改姓令狐。时以此少之。《北梦琐言》一一。又《广记》二六一引。　案：《广记》以刘舍人为刘蜕。

10. []{#唐轶二十四-令狐绹-10}
唐大中末，相国令狐绹罢相。其子滈应进士举，在父未罢相前，预拔文解及第。谏议大夫崔瑄上疏，述滈弄父权，势倾天下，以举人文卷须十月前送纳，岂可父身尚居于枢务，男私拔其解名？干挠主司，侮弄文法，恐奸欺得路，孤直杜门云云，请下御史台推勘。疏留中不出。葆光子曰：令狐公在大中之初，倾陷李太尉，唯以附会李绅而杀吴湘，又擅改元和史，又言赂遗阉宦。殊不似德裕立功于国，自俭立身。掎其小瑕，忘其大美。洎身居岩庙，别无所长。谏官上章，可见之矣。与朱崖之终始，殆难比焉。《北梦琐言》一。《唐语林》七。

11. []{#唐轶二十四-令狐绹-11}
宣宗时，相国令狐绹最受恩遇而怙权，尤忌胜己。以其子滈不解而第，为张云、刘蜕、崔瑄叠上疏疏之，宣宗优容。绹出镇维扬，上表诉子之冤，其略云：「一从先帝，久次中书。得臣恩者谓臣好，不得臣恩者谓臣弱。臣非美酒美肉，安能啖众人之口？」时以执己之短取诮于人。或云曾以故事访于温岐，对以其事出《南华》，且曰：「非僻书也，或冀相公燮理之暇，时宜览古。」绹益怒之，乃奏岐有才无行，不宜与第。会宣宗私行，为温岐所忤，乃授方城尉。所以岐诗云：「因知此恨人多积，悔读《南华》第二篇。」又李商隐，绹父楚之故吏也，殊不展分。商隐憾之，因题厅阁，落句云：「郎君官重施行马，东阁无因许再窥。」亦怒之。官止使下员外也。江东罗隐亦受知于绹，毕竟无成，有诗哭相国云：「深恩无以报，底事是柴荆。」以三才子怨望，即知绹之遗贤也。《北梦琐言》二。《南部新书》丁。

12. []{#唐轶二十四-令狐绹-12}
见温庭筠[1](#唐轶二十四-温庭筠-1)。

13. []{#唐轶二十四-令狐绹-13}
见唐宣宗[99](#唐轶三-唐宣宗-99)。

14. []{#唐轶二十四-令狐绹-14}
见张祜[6](#唐轶二十一-张祜-6)。

15. []{#唐轶二十四-令狐绹-15}
见李德裕[30](#唐轶二十三-李德裕-30)。

16. []{#唐轶二十四-令狐绹-16}
唐丞相令狐绹因话奇异之物，自出铁筩，径不及寸，长四寸。内取小卷书于日中视之，乃九经并足。其纸即蜡蒲团，其文匀小，首尾相似，其精妙难以言述。又倾其中，复展看轻绢一匹，度之四丈无少，秤之才及半两。《芝田录》（《广记》二三二）。

## 令狐滈

1. []{#唐轶二十四-令狐滈-1}
见王式[1](#唐轶二十五-王式-1)。

2. []{#唐轶二十四-令狐滈-2}
令狐滈以父为丞相，未得进。滈出访郑侍郎，道遇大尹，投国学避之。遇广文生吴畦，从容久之。畦袖卷呈滈，由是出入滈家。滈荐畦于郑公，遂先滈一年及第，后至郡守。《唐语林》三。

3. []{#唐轶二十四-令狐滈-3}
见令狐绹[8](#唐轶二十四-令狐绹-8)、[10](#唐轶二十四-令狐绹-10)。
4. []{#唐轶二十四-令狐滈-4}
见令狐绹[8](#唐轶二十四-令狐绹-8)、[10](#唐轶二十四-令狐绹-10)。
5. []{#唐轶二十四-令狐滈-5}
见令狐绹[8](#唐轶二十四-令狐绹-8)、[10](#唐轶二十四-令狐绹-10)。

6. []{#唐轶二十四-令狐滈-6}
唐相令狐绹子滈招权纳贿，不拔解而就试，天下号「无解进士」。《实宾录》一。

7. []{#唐轶二十四-令狐滈-7}
令狐补阙滈与中书舍人澄皆有才藻，令狐之文彩，世有称焉。自楚及澄，三代皆擅美于紫薇。《金华子》上。《唐语林》三。

## 魏　謩

1. []{#唐轶二十四-魏謩-1}
见唐文宗[12](#唐轶三-唐文宗-12)。

2. []{#唐轶二十四-魏謩-2}
开成末，韦绚自左补阙为起居舍人。时文宗稽古尚文，多行贞观开元之事。妙选左右史，以魏謩为右史，俄兼大谏，入阁秉笔，直声远闻。帝倚以为相者，期在旦暮，对敭进谏，细大必行，公望美事，朝廷拭目以观文贞公之风彩。会文宗晏驾，时事变移，遂中辍焉。时绚已除起居舍人，杨嗣复于殿下先奏曰：「左补阙韦绚新除起居舍人，未中谢，奏取进止。」帝颔之。李珪招而引之，绚即置笔札于玉堦栏槛之石，遽然趋而致词拜舞焉。左史得中谢，自开成中，至武宗即位，随仗而退，无复簪笔之任矣。遇簪笔之际，因得密迩天颜。故时人谓两省为侍从之班，则登选者不为不达矣。《刘宾客嘉话录》（《广记》一八七）。

3. []{#唐轶二十四-魏謩-3}
太和初，李相回任京兆府参军，主试，不送魏相公謩，深衔之。会昌中，回为刑部侍郎，謩为御史中丞，尝与次对官三数人候对于合门。謩曰：「某顷岁府解，蒙明公不送，何幸今日同集于此？」回应声答曰：「经，如今也不送。」謩为之色变，益怀愤恚。后回谪牧建州，謩大拜，回有启状，謩悉不纳。既而回怒一衙官，决杖勒停建州，衙官能庇徭役，求隶籍者所费不下数十万，其人切恨停废。后因亡命至京师，接时相诉冤，诸相皆不问。会停午，憩于槐阴，颜色憔悴，傍人察其有私，诘之。其人具述本意，于是诲之曰：「建阳相公素与中书相公有隙，子盍诣之！」言讫，魏公导骑自中书而下，其人常怀文状，即如所诲，望尘而拜。导从问，对曰：「建州百姓诉冤。」公闻之，倒持麈尾，敲檐子门，令止。及览状，所论事二十余件，第一件取同姓子女入宅。于是为魏相极力锻成大狱。时李相已量移邓州刺史，行次九江，遇御史鞫，却回建阳，竟坐贬抚州司马，终于贬所。《唐摭言》二。又《广记》四九八引。参见李回[1](#唐轶二十三-李回-1)。

4. []{#唐轶二十四-魏謩-4}
见唐宣宗[96](#唐轶三-唐宣宗-96)。

## 崔　铉

1. []{#唐轶二十四-崔铉-1}
魏公崔相铉，元略之子也。为儿童时。随父访于韩公滉。滉见而怜之。父曰：「此子迩来诗道颇长。」滉乃指架上鹰命咏焉。遂命笺笔，略无伫思，于是进曰：「天边心性架头身，欲拟飞腾未有因。万里碧霄终一去，不知谁是解绦人。」滉益奇之，叹曰：「此儿可谓前程万里也。」宝历三年，侍郎崔郾下及第，果久居廊庙，三拥节旄。大中、咸通之中，时推清名重德。宣宗皇帝常朝罢谓侍臣曰：「崔铉真贵人，裴休真措大。」初，李石镇江陵，辟为戎卒，一旦拂袖而去。既入京，登上第，俄升翰苑，李未离荆渚。崔既秉钧衡，李乃驰笺贺之曰：「某早拜光尘，叨承眷与，深蒙异分，屡接清言。幸曾顾于厚恩，俯见循于末契。去载分麾南楚，拜节西秦，思贤方咏于《嘉鱼》，栖止实慙于《威凤》。宾筵初启，曾陪樽俎之欢；将幕未移，已在陶镕之下。光生隣部，喜溢辕门，岂惟九土获安，斯亦一方多幸。」乃掌记李骘之词也，于今播于众口。《南楚新闻》（《广记》一七五）。《唐诗纪事》五一。参见李石[4](#唐轶二十一-李石-4)。　案：《唐史余沈》三考崔铉年代不及见韩滉。

2. []{#唐轶二十四-崔铉-2}
崔铉，元略之子，京兆参军卢甚之死，铉之致也，时议冤之。铉子沆，干符中亦为丞相，黄巢赤其族，物议以为卢甚之报焉。初，崔铉虽谏官，婚姻假回，私事也；甚虽府职，乃公事也，相与争驿厅。甚既下狱，与宰相书，则以己比孟轲，而方瑄钱凤。瑄既朋党宏大，莫不为之尽力。甚出于卑微，加以铉亦瑄之门生，方为宰相，过而诬罔。瑄自左补阙出为翟阳宰。甚行及长乐坡，赐自尽。中使适回，遇瑄，囊出其喉曰：「此卢甚结喉也。」瑄甚不怿。京城不守，崔氏诸子并血其族。呜呼！谓天盖高，何其明哉！《玉泉子》。又《广记》四九九引。参见卢甚。

3. []{#唐轶二十四-崔铉-3}
魏国公崔铉秉政，郑鲁、杨绍复、段瓌、薛蒙一时俊造，铉所取信。凡有补吏议事，或与之参酌，时人语曰「炙手可热，杨郑段薛；欲得命通，鲁绍瓌蒙。」时鲁为刑部侍郎，铉欲引以为相，圣旨授河南尹，不测其事。赴后，上问曰：「郑鲁发后，除改卿还自由否？」铉惊恐，密以此事访于左右，云：「御扆上题此四句。」铉益畏。《东观奏记》中。

4. []{#唐轶二十四-崔铉-4}
丞相太保崔公，庄严宏厚，清雅公忠，善诱后来，有佐时许国之志。时以艺学进者，一参讲席，如登龙门。初，诏以绣衣自洛朝觐，访别承国寺僧神照，照亦近岁名僧，无出其右者。谓曰：「弟子忝官西上，师有何言赠别？」僧笑曰：「大哉，临别之问。」公避席以请，则曰：「恶事不为，贤人也；善事不为，圣人也。崇高之名，博施之利，天下公器也，与众共之，无或独擅，无或多取。独善多取，祸生其中矣。孔孟其犹病诸。」言既而别，崔公不谕，祥鸾威凤，游于青云，爰立作相。时宣宗景化维新，求理方切，将擅相印洽人望者，十稔不易。崔公春秋鼎富，誉望云高，朝野人情，谓可以继汾阳王二十四考矣。一日备顾问于便殿，宰臣齐进，上曰：「朕以时和岁丰，万方无事，欲御楼肆赦，以答天休，可否？」丞相令狐公奏曰：「御楼所费至多，宣下须有名目，次则频行赦宥，实启幸门。今边戍衣赐未充，臣不敢草草商议。俟至中书，召有司计度，续具申奏。」上不悦曰：「遣朕何处求御楼名目？」太保奏曰：「臣闻太子是天下之本，实系万国之心，匕鬯是司，国朝盛典。陛下倘行大礼，则岂惟肆赦，兼可郊天。」时上方饵金石药，求长生之术，遂致躁渴不康，内外无人知者，疑忌方切，恶聆斯言，俛首久之，不复顾问。后旬日，罢知政事。时同列恶其太劲，有以飞语巧中者，所赖自居台席，人情攸归，上亦素知其名不能动摇，不尔，则忧在意表。老僧赠别，于斯验焉。《阙史》上。

5. []{#唐轶二十四-崔铉-5}
见唐宣宗[73](#唐轶三-唐宣宗-73)。

6. []{#唐轶二十四-崔铉-6}
崔魏公镇淮海九载，法令一设，无复更改。出入严整，未尝轻易仪注，常列引马军将，少亦不下二百蹄。民康物阜，军府晏然。天祐末，故老犹存，喜论其余爱，或戏之为九年老。《金华子》上。

7. []{#唐轶二十四-崔铉-7}
见路岩[8](#唐轶二十五-路岩-8)。

8. []{#唐轶二十四-崔铉-8}
淮南，巨镇之最，人物富庶，凡所制作，率精巧，乐部俳优，尤有机捷者。虽魏公德重绅，观其谐谑，亦颇为之开颐。尝行䜩之暇，与国夫人卢氏，偶坐于堂，公忽微笑不已。夫人讶而讯之，曰：「此中有乐人孙子多，出言吐气，甚令人笑。」夫人承命，轴帘召之。孙子既至，抚掌大笑而言曰：「大人两个，更不著别人。」风貌闲雅，举止可笑，参拜引辟，献辞敏悟。夫人称善，因厚赐之。《金华子》下。

9. []{#唐轶二十四-崔铉-9}
崔公铉之在淮南，尝俾乐工习其家僮以诸戏。一日其乐工告以成就，且请试焉。铉命阅于堂下，与妻李氏坐观之。僮以李氏妬忌，即以数僮衣妇人衣，曰妻曰妾，列于旁侧，一僮则执简束带，旋辟唯诺，其间张乐命酒，笑语不能无属意者，李氏未之悟也。久之，戏愈甚，悉类李氏平昔所尝为。李氏虽少悟，以其戏偶合，私谓不敢尔，然且观之。僮志在于发悟，愈益戏之。李果怒骂之曰：「奴敢无礼，吾何尝如此！」僮指之，且出曰：「咄咄，赤眼而作白眼讳乎？」铉大笑，几至绝倒。《玉泉子真录》（张本《说郛》一一）。

10. []{#唐轶二十四-崔铉-10}
见崔澹[2](#唐轶二十五-崔澹-2)。

11. []{#唐轶二十四-崔铉-11}
唐通义相国崔魏公铉之镇淮扬也，卢丞相耽罢浙西，张郎中铎罢常州，俱过维扬谒魏公。公以暇日，与二客私款。方弈，有持状报女巫与田布尚书偕至，洎逆旅某亭者。公以神之至也，甚异之，俄而复曰：「显验与他巫异，请改舍于都候之廨署。」公乃趣召巫者至，至乃与神遇，拜曰：「谢相公。」公曰：「何谢？」神曰：「布有不肖子，黩货无厌，郡事不治，当犯大辟，赖相公阴德免焉。使布之家庙血食不绝者，公之恩也。」公矍然曰：「异哉！某之为相也，未尝以机密损益于家人。忽一日，夏州节度使奏银州刺史田鐬犯赃罪，私造铠甲，以易市边马布帛，帝赫然怒曰：『赃罪自别议，且委以边州，所宜防盗，以甲资敌，非反而何？』命中书以法论，将尽赤其族。翌日，从容谓上曰：『鐬赃罪，自有宪章，然是弘正之孙，田布之子。弘正首以河朔请朝觐，奉吏员，布亦继父之款；布会征淮口，继以忠孝，伏剑而死。今若行法论罪，以固边圉，未若因事弘贷，激劝忠烈。』上意乃解，止黜授远郡司马。而某未尝一出口于亲戚私昵，已将忘之，今神之言，正是其事。」乃命廊下表而见焉。公谓之曰：「君以义烈而死，奈何区区为愚妇人所使乎？」神怃然曰：「某常负此妪八十万钱，今方忍耻而偿之，乃宿债尔。」公与二客及监军使幕下，共偿其未足。代付之日，神乃辞去，自后言事不验。梁相国李公琪传其事，且曰：「嗟乎，英特之士，负一女子之债，死且如是，而况于负国之大债乎！」窃君之禄而不报，盗君之柄而不忠，岂其未得闻于斯论耶？而崔相国出入将相殆三十年也，宜哉！《北梦琐言》六。

12. []{#唐轶二十四-崔铉-12}
见李庾[1](#)。

13. []{#唐轶二十四-崔铉-13}
见郑愚[2](#唐轶二十六-郑愚-2)。

14. []{#唐轶二十四-崔铉-14}
见崔珏[1](#唐轶二十四-崔珏-1)。

15. []{#唐轶二十四-崔铉-15}
崔魏公铉好食新头，以为珍美。从事开筵，先一夕前，必到使院索新煮头也。《北梦琐言》四。又《广记》二〇一引。《唐诗纪事》六六。

## 马　植

1. []{#唐轶二十四-马植-1}
同、华解最推利市，与京兆无异，若首送，无不捷者。元和中，令狐文公镇三峰，时及秋赋，榜云：「特加置五场。」盖诗、歌、文、赋、帖经，为五场。常年以清要书题求荐者，率不减十数人，其年莫有至者。虽不远千里而来，闻是皆寖去；唯卢弘正尚书独诣华请试。公命供帐，酒馔侈靡于往时。华之寄客毕纵观于侧。弘正自谓独步文场。公命日试一场，务精不务敏也。弘正已试两场，而马植下解。植，将家子弟，从事辈皆窃笑。公曰：「此未可知。」既而试《登山采珠赋》，略曰：「文豹且异于骊龙，采斯疏矣；白石又殊于老蚌，剖莫得之。」公大伏其精当，遂夺弘正解元。后弘正自丞郎将判鹾，俄而为植所据。弘正以手札戏植曰：「昔日华元，已遭毒手；今来鹾务，又中老拳。」复日试《破竹赋》。《唐摭言》二、五。又《广记》一七八引。《唐诗纪事》五一。

2. []{#唐轶二十四-马植-2}
唐马植相公曾镇安南，安抚军民，怀柔蛮僚，废珠池，尚俭素。《北梦琐言》二。

3. []{#唐轶二十四-马植-3}
马相植罢安南都护，与时宰不通，又除黔南，殊不得意。维舟峡中古寺，寺前长堤，堤畔林木，夜月甚明，见人白衣缓步堤上，吟曰：「截竹为筒作笛吹，凤凰池上凤凰飞。劳君更向黔南去，即是陶钧万类时。」历历可听，吟者数四。遣人邀问，即已失之。后自黔南入为大理卿，迁刑部侍郎，判盐铁，遂作相。《本事诗·征异》。又《广卓异记》七引。《唐诗纪事》五一。

4. []{#唐轶二十四-马植-4}
见李绅[12](#唐轶二十三-李绅-12)。

5. []{#唐轶二十四-马植-5}
见李德裕[26](#唐轶二十三-李德裕-26)。

6. []{#唐轶二十四-马植-6}
侍御史冯缄与三院退朝入台，路遇集贤校理杨收，不为之却。缄为朝长，台中故事，三院退朝入台，一人谓之朝长。拉收仆台中笞之。集贤大学士马植奏论：「玄宗开元中幸丽正殿，赐酒，大学士张说、学士副知院事徐坚以下十八人，不知先举酒者。说言学士以德行相先，非具员吏。遂十八爵齐举。今冯缄笞收仆者，是笞植仆隶一般，乞黜之。」御史中丞令狐绹又引故事论救之。上两释之。始著令：三馆学士不避行台。《东观奏记》上。《唐会要》六四。《唐语林》七。

7. []{#唐轶二十四-马植-7}
见杜悰[5](#唐轶二十三-杜悰-5)。

8. []{#唐轶二十四-马植-8}
马植为相，与左军中尉马元贽有亢宗之分。上初即位，元贽恩泽倾内臣，曾赐宝带，内库第一者，元贽辄以遗植。一日便殿对，上覩植带，认是赐元贽者，诘之，植色变，不敢隐。翌日，罢为天平军节度使。行次华州，取植密吏董侔下御史狱，尽闻植交通之状，再贬常州刺史。《东观奏记》上。

## 魏　扶

1. []{#唐轶二十四-魏扶-1}
大中元年，魏扶知礼闱。入贡院，题诗曰：「梧桐叶落满庭阴，鏁闭朱门试院深。曾是昔年辛苦地，不将今日负前心。」及牓出，为无名子削为五言以讥之。《南部新书》戊。又《诗话总龟》前集三九引。《唐诗纪事》五一。

## 崔龟从

1. []{#唐轶二十四-崔龟从-1}
大中四年十一月，令狐绹守兵部侍郎拜相。宰执同列白敏中、崔龟从、崔铉以绹新加兵部南省上事，以故事送上必先集少府监，是日诸相以敏中、龟从尝为太常博士，遂改为集礼院。因命常侍柳公权记之，龟从为其文。略曰：「夫博士重官也，由此选者，继登三事，而又并时同位者相望。元和初，权德舆、李吉甫同在相位。长庆中，窦易直、杜元颖提印使蜀。命敏中始与郑肃及韦琮同居中书，予复叨重委。因志所同，以遗佗日，亦以知博士之选为重焉。」时令狐绹父楚，亦以博士相。时人荣之。《唐年补录》（《广卓异记》六）。《南部新书》己。

## 裴　休

1. []{#唐轶二十四-裴休-1}
唐金吾大将军张直方，西班倜傥勋臣也，好接宾客，歌妓丝竹，甲于他族。与裴相国休相对。相国始麻衣就试，执金慕其风采。裴因造谒，执金款待异礼。他日朝中盛称裴秀才文艺，朝贤讶之。相国恐涉杂交，不遑安处，自是不敢更历其门。执金频召不往，或曰：「裴秀才方谋进取，虑致物誉，非是偃蹇。」一日，又召传语曰：「若不妨及，即更奉荐。」裴益悚惕。《北梦琐言》一○。

2. []{#唐轶二十四-裴休-2}
见柳棠[1](#唐轶二十二-柳棠-1)。

3. []{#唐轶二十四-裴休-3}
升平裴相国廉察宣城，朝谢后，未离京国。时曲江荷花盛发，与省阁名士数人同游。自慈恩寺屏去左右，各领小仆，步至紫云楼下，见五六人坐于水际，裴公与名士憩于旁，中有黄衣饮酒半酣，轩昂颇甚，指顾笑语轻脱，裴意稍不平，揖而问之：「吾贤所任何官？」率尔而对曰：「喏，即不敢，新授宣州广德县令。」连问裴曰：「押衙所任何职？」裴公效曰：「喏，即不敢，新授宣州观察使。」于是狼狈而走，同坐亦皆奔散。朝士抚掌大笑。不数日，布于京华。左右于铨司访之，云有广德县令请换罗江宰矣。宣皇在宫即闻是说，与诸王每为戏谈其事。及龙飞，裴公入秉钧轴，因书麻制回，谓枢近曰：「喏，即不敢，新授中书侍郎平章事。」《剧谈录》下。《广记》二五一引作《松窗杂录》。《唐语林》四。

4. []{#唐轶二十四-裴休-4}
见唐宣宗[34](#唐轶三-唐宣宗-34)。

5. []{#唐轶二十四-裴休-5}
以楚州刺史裴坦为知制诰。坦罢职赴阙，宰臣令狐绹擢用。宰臣裴休以坦非才，不称是选，建议拒之，力不胜。坦命既行，政事堂谒谢丞相。故事，谢毕，便与本院上事，四辅送之，施榻压角而坐。坦巡谒执政，至休厅，多输感谢，休曰：「此乃省台缪选，非休力也。」立命肩舁使出，不与之坐。两门吏云：「自有中书，未有此事也。」人多为坦羞之。至坦主贡举，擢休之子弘上第。时人云：「欲盖而彰，此之谓也。」《东观奏记》中。《南部新书》丁。《唐语林》六。

6. []{#唐轶二十四-裴休-6}
丞相河东公尚古好奇。掌纶诰日，有亲表调授宰字于曲阜者，耕人垦田，得古铁器曰盎，腹容三斗，浅项痺足，规口矩耳，朴厚古丑，蠹蚀于土壤者。既洗涤之，复磨砻之，隐隐有古篆九字带盎之腰，曲阜令不能辨。兖州有书生姓鲁，善八体书，子男召致于邑，出盎示之，曰：「此大篆也，非今之所行者。惟某颇尝学之，是九字曰：『齐桓公会于葵邱岁铸。』」邑宰大奇其说，及以篆验，则字势存焉。乃辇致于河东公之门。公以为麟经时物，得以为古矣，宝之犹钟玦郜鼎也。视草之暇，辄引亲枝之分深者观之，以是京辇声为至宝。公后以小宗伯掌文学柄，得士之后，生徒有以盎宝为请者。裴公一日设食会门生，器出于庭，则离立环观，迭词以赞。独刘舍人蜕以为非当时之物，乃近世矫作也。公不悦，曰：「果有说乎？」紫微曰：「某幼专邱明之书，齐侯小白谥曰桓公，九合诸侯，取威定霸，葵邱之会，是第八盟。齐桓公鲁庄公九年即位，十六年会于幽，二十七年又会于幽，僖公三年会于阳谷，四年会诸侯侵蔡，五年会首止，七年会宁母，八年会洮，九年会葵邱，十五年会牡邱。 又按《礼》经，诸侯五月而葬，同盟至。既葬，然后反虞，既虞；然后卒哭；卒哭，然后定谥。则葵邱之会实在生前，不得以谥称之。此乃近世矫作也。」裴公恍然始悟，立命击碎，然后举爵尽欢而罢。《阙史》上。又《广记》一七二引。

7. []{#唐轶二十四-裴休-7}
唐裴相公休留心释氏，精于禅律。师圭峰密禅师，得达摩顿门。密师注《法界观》、《禅诠》，皆相国撰序。常被毳衲于歌妓院，持钵乞食。自言曰：「不为俗情所染，可以说法为人。」每自发愿：「愿世世为国王，弘护佛法。」后于阗国王生一子，手文有相国姓字，闻于中朝。其子弟欲迎之，彼国勅旨不允也。《北梦琐言》六。又《广记》一一五引。《南部新书》癸。

8. []{#唐轶二十四-裴休-8}
裴休，字公美，河东闻喜人也。守新安日，属运禅师初于黄檗山舍众入大安精舍，混迹劳侣，扫洒殿堂。公入寺烧香，主事祗接。因观壁画，乃问：「是何图相？」主事对曰：「高僧真仪。」公曰：「真仪可观。高僧何在？」僧皆无对。公曰：「此间有禅人否？」曰：「近有一僧，投寺执役，颇似禅者。」公曰：「可请来询问得否？」于是遽寻运师，公覩之欣然曰：「休适有一问，诸德吝辞，今请上人代醻一语。」师曰：「请相公垂问。」公即举前问，师朗声曰：「裴休！」公应诺。师曰：「在甚么处？」公当下知旨，如获珠。曰：「吾师真善知识也。示人克的若是，何汩没于此乎？」寺众愕然。自此延入府署，留之供养，执弟子之礼，屡辞不已。复坚请住黄檗山，荐兴祖教。有暇即躬入山顶谒，或渴闻玄论，即请师入州。公既通彻祖心，复博综教相，诸方禅学咸谓裴相不浪出黄檗之门也。至迁镇宣城，还思瞻礼，亦创精蓝，迎请居之。虽圭峰该通禅讲，为裴之所重，未若归心于黄檗而倾竭服膺者也。又撰《圭峰碑》云：「休与师于法为昆仲，于义为交友，于恩为善知识，于教为内外护。」斯可见矣。仍集《黄檗语要》，亲书序引，冠于编首，留镇山门。又亲书《大藏经》五百函号，迄今宝之。又圭峰禅师著《禅源诸诠》、《原人论》及《圆觉经疏注》、《法界观》公皆为之序。公父肃，字中明，任越州观察使，应三百年谶记，重建龙兴寺大佛殿，自撰碑铭。公遂笃志内典，深入法会。有《发愿文》传于世。《景德传灯录》一二。《五灯会元》四。

9. []{#唐轶二十四-裴休-9}
裴休与黄蘖为忘年友。一日，同行宛水上，见有驾柴车过隄下，泥深牛惫，鞭之不已，休方止其鞭者，蘖遽曰：「不可不重打。两脚时，劝不得；四脚时，不肯行，也好打。」《东皋杂录》（《苕溪渔隐丛话》后集三七）。

10. []{#唐轶二十四-裴休-10}
唐相裴休早隶业于河内之太行山，后登显位，建寺于彼，目为化城寺。旋授太原节镇，经由是寺，寺之僧粉额陈笔砚，俟裴公亲题之。裴公神情自若，以衣袖湿墨以书之，尤甚遒健。逮归，侍婢讶其霑渥，裴公曰：「向以之代笔来。」《天中记》三八。《宣和书谱》九。《书小史》一○。

11. []{#唐轶二十四-裴休-11}
石霜山寺，在溜阳县南八十里，有崇胜禅寺。昔普会禅师居众千余，名其堂曰枯木，盖取其晏寂也。廉使丞相裴公尝亲枉大旆诣之，尽留玉环象笏在此，迄今存焉。毕田诗云：「石上泉华喷猛霜，境奇因此辟禅坊。使君环笏留何用？枯木千余满一堂。」《湘中故事》（《诗话总龟》前集一六）。

12. []{#唐轶二十四-裴休-12}
裴休得桑木根，曰：「若作沉香想之，更无异相。虽对沉水香，反作桑根想，终不闻香气。诸相从心起也。」《常新录》（《云仙杂记》五）。

13. []{#唐轶二十四-裴休-13}
和尚市语，以念珠为「百八丸。」裴休见人执此，则喜色可掬，曰：「手中把诸佛窖子，未见有堕三涂者也。」《清异录》下。

14. []{#唐轶二十四-裴休-14}
裴休相公性慕禅林，往往挂衲，所生儿女多名师女、僧儿。潜令嬖妾承事禅师，留其圣种。当时士族无不恶之。李德裕相公性好玄门，往往冠褐，修彭祖房中之术，求茅君点化之功，沙汰缁徒，超升术士，但无所就，身死朱崖。议者以裴、李二公累代台铉，不守诸儒之行，各迷二教之宗，翻成点污空门，妖婬玄教。……近以二公之行，识者笑焉。所以时人讥晋公曰：「赵氏女皆尼氏女，师翁儿即晋公儿。却教术士难推算，胎月分张与阿谁？」《鉴诫录》二。　案：「晋公」，据文意当指裴休，然裴休未尝封晋公。

15. []{#唐轶二十四-裴休-15}
升平裴相兄弟三人，俱有盛名。世谓俅不如俦，俦不如休。休好释氏，善隶书，所在寺额多书之。《唐语林》三。《南部新书》庚。

## 郑　朗

1. []{#唐轶二十四-郑朗-1}
郑朗相公初举，遇一僧善气色，谓公曰：「郎君贵极人臣，然无进士及第之分。若及第，即一生厄塞。」既而状元及第，贺客盈门，唯此僧不至。及重试，退黜，唁者甚众，而此僧独贺，曰：「富贵在里。」既而竟如其所卜。《唐摭言》七。又《广记》二二四引。《感定录》（《广记》一五五）。

2. []{#唐轶二十四-郑朗-2}
翰林学士、驾部郎中、知制诰庾道蔚，勅曰：「以艺文擢居近密，乖检慎，难处禁林，宜守本官，续连州刺史。」郑朗为御史大夫，道蔚以事干之，乞庇罪人者，朗啣之。朗既大用，积前事尽闻于上，故及此罪。《东观奏记》中。

3. []{#唐轶二十四-郑朗-3}
以左拾遗郑言为太常博士。郑朗自御史大夫命相，朗先为浙西观察使，言实居幕中。朗建议：以谏官论时政得失，动关宰辅，郑言必括囊形迹，请移为博士。至大中十一年，崔慎由自户部侍郎秉政，复以左拾遗杜蔚为太常博士，蔚亦慎由旧僚也，踵为故事。至理之代，动循至公，后代方知难矣。《东观奏记》中。《唐语林》七。

## 崔慎由

1. []{#唐轶二十四-崔慎由-1}
崔慎由以（元）〔大〕和元年登第，至开成，已入翰林。因寓直之夕，二更以来，有中使宣召，引入数重门，至一处，堂宇华焕，帘幕俱垂。见左右二广燃蜡而坐，谓慎由曰：「上不豫来已数日，兼自登极后圣政多亏。今奉太后中旨，命学士草废立令。」慎由大惊曰：「某有中外亲族数千口，列在绅，长行、兄弟、甥姪仅三百人，一旦闻此覆族之言，宁死不敢承命！况圣上高明之德，覆于八荒，岂可轻议！」二广默然无以为对。良久，启后户，引慎由至一小殿。见文宗坐于殿上，二广径登阶而疏文宗过恶，上唯俛首。又曰：「不为此拗木枕措大，不合更在此坐矣！」街谈以好拗为「拗木枕」。仍戒慎由曰：「事泄即是此措大也！」于是二广自执炬，送慎由出邃殿门，复令中使送至本院。慎由寻以疾出翰林，遂金縢其事付胤，故胤切于勦绝北司者由此也。诛北司后，胤方彰其事。《皮光业见闻录》（《通鉴考异》二一）。又《白孔六帖》一四、《古今合璧事类备要》外集五一、《永乐大典》二七三七引。《唐语林》三。　案：《通鉴考异》有辨误之文。

2. []{#唐轶二十四-崔慎由-2}
相国崔公慎由廉察浙西。左目眦生赘，如息肉，欲蔽瞳人，视物极碍，诸医方无验。一日，淮南判官杨员外牧，自吴中越职，馔召于中堂。因话扬州有穆中善医眼，来为白府主，请遗书崔相国铉，令致之。崔公许诺。后数日，得书云：「穆生性粗疏，恐不可信。有谭简者，用心精审，胜穆甚远。」遂致以来。既见，白崔公曰：「此立可去，但能安神不挠，独断于中，则必効矣。」崔公曰：「如约，虽妻子必不使知。」谭简又曰：「须用九日晴明，亭午于静处疗之，若其日果能遂心，更无忧矣。」是时月初也。至六七日间，忽阴雨甚，谭生极有忧色。至八九大开霁，问崔公：「饮酒多少？」崔公曰：「户虽至小，亦可引满。」谭生大喜。初公将决意用谭之医，惟语大将中善医者沈师象，师象赞成其事。是日引谭生于使宅北楼，惟师象与一小竖随行，左右更无人知者。谭生请公饮酒数杯，端坐无思。俄而谭生以手微扪所患曰：「殊小事耳。」初觉似拔之，虽痛亦忍。又闻动剪刀声。白公曰：「此地稍暗，请移往中庭。」象与小竖扶公而至于庭。坐既定，闻栉焉有声。先是，谭生请好绵数两染绛，至是，以绛绵拭病处，兼傅以药，遂不甚痛。谭生请公开眼，看所赘肉，大如小指，坚如干筋，遂命投之江中。方遣报夫人及子弟。谭生立以状报淮南，崔相国复书云：「自发医后，忧疑颇甚。及闻痊愈，神思方安。」后数日，而征诏至金陵。嗟夫！向若杨君不遇，谭生不至，公心不断，九日不晴，征诏遽来，归期是切，碍其目疾，位当废矣，安得秉钧入辅，为帝股肱？此数事足验玄助。而公作相之后，谭生已逝，又何命之太薄也。《因话录》六。《唐语林》七。

3. []{#唐轶二十四-崔慎由-3}
大中、咸通中，盛传崔慎由相公尝寓尺题于知闻。或曰：「王凝、裴瓒、舍弟安潜，朝中无呼字知闻，厅里绝脱靴宾客。」凝，终宣城；瓒，礼部尚书；潜，侍中。《唐摭言》七。又《广记》一八一引。

4. []{#唐轶二十四-崔慎由-4}
唐自大中至咸通，白中令入拜相，次毕相𫍯、曹相确、罗相劭，权使相也，继升岩廊。崔相慎猷曰：「可以归矣，近日中书尽是蕃人。」盖以毕、白、曹、罗为蕃姓也。……近代吴融侍郎，乃赵崇大夫门生。即世日，天水叹曰：「本以毕、白待之，何乃乖于所望？」歉其不大拜，而亦讥当时也。《北梦琐言》五。又《广记》二五六引。

5. []{#唐轶二十四-崔慎由-5}
见刘瑑[2](#唐轶二十四-刘瑑-2)。

## 萧　邺

1. []{#唐轶二十四-萧邺-1}
见唐宣宗[37](#唐轶三-唐宣宗-37)。

## 刘　瑑

1. []{#唐轶二十四-刘瑑-1}
唐刘瑑，字子全。幼苦学，能属文，才藻优赡。大中初，为翰林学士。是时新复河湟，边上戎事稍繁，会院中诸学士或多请告，瑑独当制。一日近草诏百函，笔不停缀，词理精当。夜艾，帝复召至御前，令草喻天下制。瑑濡毫抒思，顷刻而告就。迟明召对，帝大嘉赏，因而面赐金紫之服。瑑以文学受知，不数年，卒至大用。出郑处诲所撰刘瑑碑（《广记》一九九）。

2. []{#唐轶二十四-刘瑑-2}
河东节度使刘瑑，在内署日，上深器异。大中十一年，上手诏追之，令乘递赴阙。初无知者，瑑奏发太原，人方信之。既至，拜户部侍郎判度支。十二月十七日次对，上以御按历日付瑑，令于下旬择一吉日，瑑不谕旨。上曰：「但择一拜官日即得。」瑑跪奏：「二十五日甚佳。」上曰：「此日命卿为相，秘无知者。」高湜自集贤校理，为蒋系凤翔从事，湜即瑑旧寮也，二十四日，辞瑑于宣平里私第，湜曰：「窃度旬日必副具瞻之望。」瑑笑曰：「来日具瞻，何旬日也？」湜惊不敢发。诘旦，果爰立矣，始以此事泄于湜。既入相，深有升平之望。与慎由议政于上前，慎由曰：「惟当甄别品流，上酬万一。」瑑曰：「王夷甫当晋衰之末，崇尚浮虚，祖述流品，终致中原版荡，晋室沦夷。今当盛明之朝，不能循名责实，使百吏各称其职而上酬陛下，臣未知致理之日。」慎由不能对，因此恩泽浸衰，罢为东川节度。《东观奏记》中。又《广卓异记》一二引。

## 蒋　伸

1. []{#唐轶二十四-蒋伸-1}
见李景让[3](#唐轶二十四-李景让-3)。

2. []{#唐轶二十四-蒋伸-2}
宣宗朝，蒋伸判户部事，特承恩渥，每对多及时政。一日延英奏曰：「近日爵赏称异，人思侥幸者。」上惊曰：「如此即乱（去也）〔矣〕。」伸曰：「乱即未乱，但思侥幸者多，乱亦不难。」上称叹再三，语毕，三起三留。上曰：「后度即不独对卿也。」伸不谕。上此后延英遂入相，中外咸知上命相独出宸襟。柳玭《十四事》（《广卓异记》七）。

3. []{#唐轶二十四-蒋伸-3}
见李景让[7](#唐轶二十四-李景让-7)。

4. []{#唐轶二十四-蒋伸-4}
见韩衮[1](#唐轶二十六-韩衮-1)。

## 郑　光

1. []{#唐轶二十四-郑光-1}
唐郑光除河中节度，宣宗问曰：「卿在凤翔，判官是何人？」光曰：「冯三。」上不之会。枢密使奏曰：「是冯衮。臣曾充使至彼，知之。」上曰：「便与冯三为副使。」及罢河中归，又诏对，上曰：「卿在河中事大好。」光对曰：「臣须开始得。」又更对他事，曰：「不得，臣须裂始得。」上大笑。后朝臣每遇延英入阁候对，多以开始为号。时裴思谦郎中为节判，顷客于河中，到使院，裴曰：「某在身官爵，为尚书削尽。」皆谓不以本官呼之。光在河中时，遇国忌行香，便与判官及屈诸客就寺醼饮，征令。时薛起居保逊为客在坐，光把酒曰：「某改令，身上取果子名。」云：「膍脐。」他人皆寻思不得。至薛还令，云：「脚杏。」满坐大笑。《卢氏杂说》（《广记》二六七）。《玉泉子》。

2. []{#唐轶二十四-郑光-2}
见唐宣宗[26](#唐轶三-唐宣宗-26)。

3. []{#唐轶二十四-郑光-3}
见韦澳[5](#唐轶二十四-韦澳-5)、[6](#唐轶二十四-韦澳-6)。
4. []{#唐轶二十四-郑光-4}
见韦澳[5](#唐轶二十四-韦澳-5)、[6](#唐轶二十四-韦澳-6)。

5. []{#唐轶二十四-郑光-5}
见田询[1](#唐轶二十四-田询-1)。

## 郑　颢

1. []{#唐轶二十四-郑颢-1}
见唐宣宗[20](#唐轶三-唐宣宗-20)。

2. []{#唐轶二十四-郑颢-2}
见崔雍[2](#唐轶二十六-崔雍-2)。

3. []{#唐轶二十四-郑颢-3}
郑颢都尉第一榜，托崔雍员外为榜。雍甚然诺，颢从之，雍第推延。至榜除日，颢待榜不至，陨获且至。会雍遣小僮寿儿者传云：「来早陈贺。」颢问：「有何文字？」寿儿曰：「无。」然日势既暮，寿儿且寄院中止宿，颢亦怀疑，因命搜寿儿怀袖，一无所得。颢不得已，遂躬自操觚。夜艾，寿儿以一蜡弹丸进颢，即榜也。颢得之大喜，狼忙札之，一无更易。《唐摭言》八。

4. []{#唐轶二十四-郑颢-4}
大中十年，郑颢都尉放榜，请假往东洛觐省，生徒饯于长乐驿。俄有纪于屋壁曰：「三十骅骝一哄尘，来时不锁杏园春。杨花满地如飞雪，应有偷游曲水人。」《唐摭言》三。《唐诗纪事》五四。

5. []{#唐轶二十四-郑颢-5}
郑颢尝梦中得句云：「石门雾露白，玉殿莓苔青。」续成长韵。此一联，杜甫集中诗。《南部新书》己。《诗史》（《诗话总龟》前集三五）。《唐诗纪事》五四。

## 柳仲郢

1. []{#唐轶二十四-柳仲郢-1}
柳仆射仲郢任盐铁使，奉敕：医人刘集宜与一场官。集医行闾阎间，颇通中禁，遂有此命。仲郢手疏执奏曰：「刘集之艺若精，可用为翰林医官，其次授州府医博士。委务铜盐，恐不可责其课最。又场官贱品，非特敕所宜。臣未敢奉诏。」宣宗御笔批：「刘集与绢百匹，放东回。」数日，延英对，曰：「卿论刘集大好。」《唐语林》二。

2. []{#唐轶二十四-柳仲郢-2}
蜀东西川之人常互相轻薄。西川人言：「梓州者，乃我东门之草市也，岂得与我为耦哉？」节度柳仲郢闻之，为幕客曰：「吾立朝三十年，清华备历，今日始得与西川作市令。」闻者皆笑之。故世言东西两川人多轻薄。《北梦琐言》（《广记》二六五）。《南部新书》辛。

3. []{#唐轶二十四-柳仲郢-3}
唐柳仆射仲郢镇郪城，有一婢失意，将婢于成都鬻之。盖巨源使君乃西川大校，累典雄郡，宅在苦竹溪，女侩具以柳婢言导，盖公欲之，乃取归其家，女工之具悉随之，日夕赏其巧技。或一日，盖公临街窥窗，柳婢在侍，通衢有鬻绫罗者从窗下过，召俾就宅。盖公于束缣内选择边幅，舒卷揲之，第其厚薄，酬酢可否。柳婢失声而仆，似中风恙，命扶之而去，一无言语，但令舆还女侩家。翌日而瘳，诘其所苦，青衣曰：「某虽贱人，曾为柳家细婢，死则死矣，安能事卖绢牙郎乎！」蜀都闻之，皆嗟叹也。清族之家，率由礼门。盖公暴贵，未知士风，为婢仆所讥，宜矣哉！《北梦琐言》四。又《广记》二六一引。《嬾真子》二。《北轩笔记》。

4. []{#唐轶二十四-柳仲郢-4}
余家升平里西堂藏书，经史子集皆有三本。一本纸墨签束尤华丽者镇库；一本次者长将随行披览；又一本次者后生子孙为业。《柳氏序训》（《海录碎事》一八）。又《澄怀录》（陶本《说郛》二三）引。 　案：《南部新书》丁作柳公绰藏书。《新唐书》一六三作柳仲郢。

## 柳　珪

1. []{#唐轶二十四-柳珪-1}
柳珪是韦悫门生，悫尝云：「三十人惟柳先辈便进灯烛下本。」《南部新书》丁。

2. []{#唐轶二十四-柳珪-2}
蓝田尉直弘文馆柳珪，擢为右拾遗、弘文馆直学士，给事中萧倣、郑裔绰驳还曰：「陛下高悬爵位，本待贤良，既命浇浮，恐非惩劝。珪居家不禀于义方，奉国岂尽于忠节？」刑部尚书柳仲郢，诣东上阁门进表，称「子珪才器庸劣，不合尘玷谏垣。若诬以不孝，即冤屈为甚。」太子少师柳公权。又讼侵毁之枉，上令免珪官，且在家修省。贞元、元和已来，士林家礼法严整，以韩皋、柳公绰、柳仲郢为称首。一旦子孙不孝，簪组叹惜。《东观奏记》中。《唐语林》六。

## 李景让

1. []{#唐轶二十四-李景让-1}
李景让字后己。尚书，少孤贫，夫人某氏，性严重明断，近代贵族母氏之贤，无及之也。孀居东洛，诸子尚幼，家本清素，日用尤乏。尝值霖雨且久，其宅院内古墙夜坍隤，童仆修筑次，忽见一糟船，实以散钱，婢仆等当困窭之际，喜其有获，相率奔告于堂上。太夫人闻之，诫童仆曰：「切未得辄取，候吾来视之而后发。」既到，命取酒酹之曰：「吾闻不勤而获禄，犹为身灾，士君子所慎者，非义之得也，吾何堪焉？若天实以先君余庆悯及未亡人，当令此诸孤学问成立，他日为俸钱赉吾门。此未敢觌。」乃令函掩如故。其后诸子景让、景温、字德己。景庄皆进士擢第，并有重名，位至方岳。景让最刚正，奏弹无所避。为御史大夫，宰相宅有看街楼子，皆幛之，惧其纠劾也。然终以强毅为时所忌。旧俗除亚相者，百日内若别有人登庸，谓之辱台。而景让未十旬，蒋公伸入相，景让除西川节度，赴任不逾年，乃请老归于洛下，终身不复再起。太夫人孀居之岁，才未中年，贞干严肃，姻族敬惮，训厉诸子，言动以礼，虽及宦达之后，稍怠于辞旨，则槚楚无舍。先是景让除浙西节度使，已而忽问曰：「取何日进发？」偶然忘思虑，便云拟取某日。太夫人曰：「若此日，吾或有事，去未得如何！」景让惶惧，方悟失对。太夫人曰：「官职贵达，不用老母得也。」命童仆折去巾绶，挞于堂下。景让时已斑白，而高堂严厉，常若履冰，绅之流，健羡莫及。其后在浙西日，左都押衙因应对乖礼，怒挞而毙之。既而三军汹汹，将致翻城，太夫人乃候其受衙之际，出坐厅中，叱景让立于阶下曰：「天子以方岳命汝镇抚，安得轻弄刑政！苟致一方非宁，不唯上负圣君，而令垂暮老母，衔羞而死，且使老妇何面目见汝先大夫于地下？」言切语正，左右感咽。乃命坐于庭中，将挞其背，宾僚将校毕至，拜泣乞之。移时不许，大将以下，呜咽感谢之，于是军伍帖然无复异议矣。景庄累举不捷，太夫人闻其点额，即笞其兄，中表皆劝。如是累岁，连受庭责，终不荐托。亲知切请之，则曰：「朝廷知是李景让弟，非是冒取一名者，自合放及第耳。」既而宰相果谓春官：「今年李景庄须放及第，可悯那老儿一年遭一顿杖。」是岁景庄登第矣。《金华子》上。《续世说》八。《唐语林》三、四。

2. []{#唐轶二十四-李景让-2}
见李复言[1](#唐轶二十二-李复言-1)。

3. []{#唐轶二十四-李景让-3}
大中年，丞郎宴席。蒋伸在座，忽斟一杯，言曰：「席上有孝于家，忠于国，及名重于时者，饮此爵。」众皆肃然，无敢举者。独李公景让起引此爵。蒋曰：「此宜其然。」《卢氏杂说》（《广记》二三三）。《南部新书》辛。《唐语林》一。

4. []{#唐轶二十四-李景让-4}
李景让为吏部尚书，抗疏言：「穆宗至敬宗、文宗、武宗四庙当迁出。以穆宗是上兄弟，文宗已下，是上犹子。陛下拜兄尚可，拜姪可乎？使陛下得新事七庙，宜重升太宗已下入庙，以正三昭三穆之序。」事下百官集议，不定而止。时人以上方衔穆宗深，为景让希旨，多不直其事。《东观奏记》下。

5. []{#唐轶二十四-李景让-5}
李景让、夏侯孜偘偘立朝，俱励风操。景让为御史大夫，视事之日，以侍御史孙玉汝、监察御史卢狷、王觌不称职，请移他官。孜为右丞相，以职方郎中裴𫍯、虞部郎中韩瞻俱声绩不立，诙谐取容，𫍯改太子中允，瞻改凤州刺史。《东观奏记》下。《唐语林》三。

6. []{#唐轶二十四-李景让-6}
李景让为御史大夫。初，大夫不旬月，多拜丞相。台中故事：以百日内他人拜相为「辱台」。景让未旬，除剑南节度使。未几，请致仕。客有劝之曰：「仆射廉洁，纵薄于富贵，岂不为诸郎谋耶？」笑曰：「李景让儿讵饿死乎？」退居洛中，门无杂宾。李琢罢浙西，谒景让，且下马，不肯见；方去，命人𣃁其马台云。《唐语林》七。

7. []{#唐轶二十四-李景让-7}
始蒋伸相登庸，李景让尚书西川览报状而叹曰：「不能伏事斯人也。」遽托疾离镇。有诗曰：「成都十万户，抛若一鸿毛。」《北梦琐言》五。又《广记》二五六引、《唐诗纪事》五○引。

8. []{#唐轶二十四-李景让-8}
见唐宣宗[72](#唐轶三-唐宣宗-72)。

9. []{#唐轶二十四-李景让-9}
见殷尧藩[1](#唐轶二十二-殷尧藩-1)。

## 卢　钧

1. []{#唐轶二十四-卢钧-1}
卢相国钧初及第，颇窘于牵费。俄有一仆愿为月佣，服饰鲜絜，谨干不与常等。覩钧褊乏，往往有所资。时俯及关宴，钧未办醵率，忧形于色。仆辄请罪，钧具以实告。对曰：「极细事耳。郎君可以处分，最先合勾当何事？」钧初疑其妄，既而将觇之，绐谓之曰：「尔若有伎，吾当主宴，第一要一大第为备宴之所，次则徐图。」其仆唯而去，顷刻乃回，白钧曰：「已税得宅矣，请几郎检校。」翌日，钧强往看之，既而朱门甲第拟于宫禁。钧不觉欣然，复谓曰：「宴处即大如法，此尤不易张陈。」对曰：「但请选日，启闻侍郎张陈。某请专掌。」钧始虑其非，反复诘问，但微笑不对。或意其非常人，亦不固于猜疑。既宴除之日，钧止于是。俄覩幕帟茵毯，华焕无比，此外松竹、花卉皆称是，钧之醵率毕至。由是公卿间靡不夸诧。诘朝，其仆请假，给还诸色假借什物，因之一去不返。逮旬日，钧异其事，驰往旧游访之，则向之花竹一无所有，但见颓垣坏楝而已。议者以钧之仁感通神明，故为曲赞一春之盛，而成终身之美。《唐摭言》三。又《广记》八四引。

2. []{#唐轶二十四-卢钧-2}
唐相国卢公钧，进士射策为尚书郎，以疾出为均州刺史。到郡，疾稍加，羸瘠，不耐见人，常于郡后山斋养性独处，左右接侍亦皆远去，非公呼召，莫敢前也。《神仙感遇传》（《广记》五四》）。

3. []{#唐轶二十四-卢钧-3}
卢司空钧为郎官，守衢州。有进士贽谒，公开卷阅其文十余篇，皆公所制也。语曰：「君何许得此文？」对曰：「某苦心夏课所为。」公云：「此文乃某所为，尚能自诵。」客乃伏，言：「某得此文，不知姓名，不悟员外撰述者。」《唐语林》七。《芝田录》（《类说》一一）。

4. []{#唐轶二十四-卢钧-4}
进士卢融尝说：卢元公镇南海日，疽发于鬓，气息惙然。有一少年道士直来床前，谓相国曰：「本师知尚书病疮，遣某将少膏药来，可便傅之。」相国宠姬韩氏遂取膏药疾贴于疮上，至暮而较，数日平复。于仓皇之际，不知道士所来，及令勘中门至衙门十数重，竝无出入处，方知其异也。盛膏小银合子，韩氏收得，后犹在。融即相国亲密，目验其事。因附于此。《尚书故实》。

5. []{#唐轶二十四-卢钧-5}
瓦屋子，盖蚌蛤之类也，南中旧呼为蚶子头，因卢钧尚书作镇，遂改为瓦屋子，以其壳上有棱如瓦垅，故名焉。《岭表录异》下。又《绀珠集》一三引。

6. []{#唐轶二十四-卢钧-6}
卢元公钧镇北都，推官李璋幕中饮酒醉，决主酒军职衙前虞候。明日，元公出赴行香，其徒百八十人横街见公，论无小推巡决得衙前虞候例。元公命收禁责状。至衙，命李推官所决者更决配外镇，其余虞候各罚金。内外不测。璋惶恐，衣公服求见。公问：「何事公服？请十郎袴衫麻鞋相见。」璋欲引咎，公语皆不及。临去，曰：「十郎不决衙前虞候，只决所由。假使错误，亦不可纵。况太原边镇，无故二百虞候横拦节度使，须当挫之。」璋后为尚书右丞。《唐语林》一。

7. []{#唐轶二十四-卢钧-7}
卢公镇太原，同日补左右都押衙。其牒置案前阶上，补右者先自探之，展见「右」字，却折于阶上，退身致词云：「在军门几十年，前后主办，未尝败绩。伏蒙右补，情有嫌郁，谨未敢受。」公曰：「君近前。君知军中无年劳，知有拔卒为将否？君不同蔡袭，有功朝廷，合议超宠。」其人未逊。公复召前，并排衙大校悉前，曰：「君怏恨右补都衙军，不见卢钧耶？」军中见节使自呼姓名，皆悚然。「处钧进士出身，历中外五十年，岂不消中书一顿饭？临年暮齿，亦是得一裹香纸，合如何？」于是牙中感泣，领拜谢而去。蔡受左都押衙，即日表荐为上将军，寻建幢，节镇湖南。《唐语林》一。

8. []{#唐轶二十四-卢钧-8}
见柳公权[5](#唐轶二十二-柳公权-5)。

## 杜　胜

1. []{#唐轶二十四-杜胜-1}
见唐宣宗[79](#唐轶三-唐宣宗-79)。

2. []{#唐轶二十四-杜胜-2}
杜胜给事在杭州之日，问娄千宝曰：「胜为宰相之事何如？」曰：「如筮得震封，有声而无形也。《周易》卜得《震》卦，如闻雷不见其形，凡事皆不成遂也。当此之时，或阴人之所谮也。若领大镇，必忧悒成疾，可以修禳乎！」后杜公为度支侍郎，有直上之望，草麻待宣，府吏已上，于杜公门搆板屋，将布沙堤，忽有东门骠骑，奏以小疵，而承旨以蒋伸侍郎拜相，杜出镇天平，忧悒不乐，失其大望也。乃叹曰：「金华娄山人之言，果应矣！」……杜尚书寻亦薨于郓州。《云溪友议》中。又《广记》二二三引。

## 韦　澳

1. []{#唐轶二十四-韦澳-1}
韦澳与萧寘，大中中，同为翰林学士，每寓直，多召对。内使云：「但两侍郎入直，即内中便知宣旨。」又澳举进士时，日者陈子谅号为陈特快，云：「诸事未敢言，惟青州节度使不求自得。」果除拜。《南部新书》丁。

2. []{#唐轶二十四-韦澳-2}
见唐宣宗[28](#唐轶三-唐宣宗-28)、[32](#唐轶三-唐宣宗-32)。
3. []{#唐轶二十四-韦澳-3}
见唐宣宗[28](#唐轶三-唐宣宗-28)、[32](#唐轶三-唐宣宗-32)。

4. []{#唐轶二十四-韦澳-4}
故事：京兆尹在私第，但奇日入府，偶日入递院。崔郢为京兆尹，囚徒逸狱而走，上始命造京兆尹廨宅，京兆尹不得离府。上以崔罕、郢并败官，面召翰林学士韦澳，授京兆尹，便令赴上。赐度支钱二万贯，令造府宅。澳公正方严，吏不敢欺。委长安县尉李信主其事，造成廨宇，极一时壮丽，尚有羡缗却进。《东观奏记》中。《南部新书》丁。《唐语林》一。

5. []{#唐轶二十四-韦澳-5}
韦澳为京兆尹，豪右敛手。国舅郑光，庄不纳租，澳絷其主者，期以五日，不足，必抵以法。太后为言之。上延英问澳，澳具奏本末，上曰：「今日纳租足，放否？」曰：「尚在限内，来日即不得矣。」澳既出半廷，上连召之，曰：「国舅庄租今日纳足，放主者否？」澳曰：「必放。」上入告太后曰：「韦澳不可犯，且与送钱纳却。」顷刻而放。《东观奏记》中。《唐语林》三。

6. []{#唐轶二十四-韦澳-6}
郑光，宣宗之舅，别墅吏颇恣横，为里中患。积岁征租不入。户部侍郎韦澳为京兆尹，擒而械系之。及延英对，上曰：「卿禁郑光庄吏，何罪？」澳具奏之。上曰：「卿拟如何处置？」澳曰：「臣欲寘于法。」上曰：「郑光甚惜，如何？」澳曰：「陛下自内庭用臣为京兆，是使臣理畿甸积弊。若郑光庄吏积年为蠹，得宽重典，则是朝廷之法独行于贫下，臣未敢奉诏。」上曰：「诚如此。但郑光再三干朕，卿与贷法，得否？不然，重决贷死，可否？」澳曰：「臣不敢不奉诏，但许臣且系之，俟征积年税物毕放出，亦可为惩戒。」上曰：「可也。为郑光所税扰乡，行法自近。」澳自延英出，径入府杖之，征欠租数百斛，乃纵去。《唐语林》二。

7. []{#唐轶二十四-韦澳-7}
先是，京兆府进士、明经解送，设殊、次、平等三级，以甄别行实。近年公道益衰，止于奔竞，至解送之日，威势挠败，如市道焉。至是，澳牓曰：「朝廷将裨教化，广设科塲。当开元、天宝之间，始专重明经、进士。及贞元、元和之际，又益以荐送相高。当时务尚切磋，不分党甲，绝侥幸请托之路，有推贤让能之风。等列标名，仅同科第，既为盛事，固可公行。近日以来，前规顿改，互争强弱，多务奔驰。定高卑于下第之初，决可否于差官之日。曾非考核，尽系经营。奥学雄文，例舍于贞方寒素；增年矫白，尽取以党比群强。中选者曾不足云，而争名者益炽其事。澳叨司畿甸，合贡英髦，非无藻鉴之心，惧有爱憎之谤。且李膺以不察孝廉去任，胡广以轻举茂才免官，况其管窥，实难裁处。况礼部格文，本无等第，府庭解送，不合区分。今年合送省进士、明经等，并以纳策试前后为定，不在更分等第之限。」词科之盛，本以京兆府等第级。建中二年，崔元翰、崔敖、崔备三人，府元、府副、府第三人。于邵知贡举，放及第，并依府列，盖推崇艺实，不能易也。自文学道丧，朋党道兴，纷竞既多，澳不胜愤，遂此厘革，盖救一时之弊。人多惜之。《东观奏记》中。《唐语林》一。

8. []{#唐轶二十四-韦澳-8}
韦澳辞判户部，归谓甥姪曰：「已让版使矣。」《海录碎事》一一上。

9. []{#唐轶二十四-韦澳-9}
韦澳在翰林，极承恩遇。自京兆尹出为河阳三城节度使，当轴者挤之也。大中十三年，魏博节度使何弘敬就加中书令，上命宣徽南院王居方往魏博赐麻制，假道河阳，上以薄纸手诏澳曰：「密饬装，秋当与卿相见。」戒居方曰：「过河阳，以此赐澳，无令人知。」居方既至，密以宸翰授澳。上七月寝疾，八月晏驾，遂中寝。《东观奏记》下。

## 沈　询

1. []{#唐轶二十四-沈询-1}
潞州沈尚书询，宣宗九载主春闱，将欲放牓，其母郡君夫人曰：「吾见近日崔、李侍郎，皆与宗盟及第，似无一家之谤。汝叨此事，家门之庆也。于诸叶中，拟放谁也？」吴兴沈氏，相见问叶，不问房。询曰：「莫先沈光也。」太夫人曰：「沈光早有声价，沈擢次之。二子科名，不必在汝，自有他人与之。吾以沈儋孤单，鲜其知者，汝其不愍，孰能见哀？」询不敢违慈母之命，遂放儋第也。光后果升上第，擢奏芸阁，从事三湘。太夫人之朗悟，亦儋之感激焉。《云溪友议》下。

2. []{#唐轶二十四-沈询-2}
见韩洙[1](#唐轶二十四-韩洙-1)。

3. []{#唐轶二十四-沈询-3}
大中九年，日官李景亮奏云：「文昌暗，科场当有事。」沈询为礼部，甚惧焉。至是三科尽覆试，宏词赵秬等皆落，吏部裴谂除祭酒。《南部新书》戊。

4. []{#唐轶二十四-沈询-4}
沈询侍郎，清粹端美，神仙中人也。制除山北节旄，京城诵曹唐《游仙诗》云：「玉诏新除沈侍郎，便分茅土领东方。不知今夜游何处，侍从皆骑白凤凰。」即风姿可知也。《北梦琐言》五。《诗话总龟》前集一九。《唐诗纪事》三九。

5. []{#唐轶二十四-沈询-5}
唐沈询侍郎，亚之之子也。昆弟二人，一人忘其名。乘舸泛河，为惊湍激船桚梁板漂递，沈子亦漂而死。询镇潞州，宠婢，夫人甚妬，因配与家人归秦。其婢旦夕只在左右，归秦惭恨，伺隙剚刃于询，果罹凶手。杀归秦以充祭，亦无及也。《北梦琐言》一二。　案：沈询为传师之子，此误作亚之之子。

6. []{#唐轶二十四-沈询-6}
沈询有嬖妾，其妻害之，私以配内竖归秦，询不能禁。既而妾犹侍内，归秦耻之，乃挟刃伺隙，杀询及其夫人于昭义使衙。是夕，询尝宴府中宾友，乃便歌著词令曰：「莫打南来雁，从他向北飞。打时双打取，莫遣两分离。」及归而夫妻并命焉。时咸通四年也。《北梦琐言》（《广记》二七五）。《南部新书》庚。

## 高　璩

1. []{#唐轶二十四-高璩-1}
见白敏中[10](#唐轶二十四-白敏中-10)。

## 韦　觐

1. []{#唐轶二十四-韦觐-1}
太仆韦卿觐，欲求夏州节度使。有巫者知其所希，忽诣韦门曰：「某善祷祝星神，凡求官职者，必能应之。」韦卿不知其诳诈，令择日。夜深于中庭备酒菓香灯等，巫者乘醉而至，请韦卿自书官阶一道，虔启于醮席。既得手书官衔，仰天大叫曰：「韦觐有异志，令我祭天！」韦公合族拜乞之：「山人无以此言，百口之幸也。」凡所翫用财物，悉与之。时湖上崔大夫偘充京尹府，囚叛狱，谓巫者是其一辈。里胥话其衣装忽异，巫情窘，乃云：「太仆韦觐，曾令我祭天。我欲陈告，而以家财求我。非窃盗也。」既当申奏，宣宗皇帝召觐至其殿前，获明冤状，复召宰臣，诏曰：「韦觐，城南上族，轩盖承家，昨为求官，遂招诬谤。无令酷吏加之罪。」原其师诬诳，便付京兆处死讫。申韦则量事受责，门下议贬潘州司马。《云溪友议》中。又《广记》二八三引。　案：《通鉴》二四九记此事，作「韦庐」。

## 郑　薰

1. []{#唐轶二十四-郑薰-1}
吏部郑侍郎薰介洁方廉，以端劲自许，朝右畏惮。咸通初，有德音云：「官阶至朝散大夫者，许追荣先世，及妻以邑封；至正议大夫者，用勋荫子；至光禄大夫者，得衮服庙祭，设棨戟。」一日，内侍省牒言：「弓箭库使正议大夫内谒者监某乙，请少恩例，用阶荫子。」吏部牒司勋刺检云：「大历中鱼朝恩曾有是事。」郑公怒吏，判其后云：「正议大夫诚宜荫子，内谒者监不合有男。」有司具以此牒，自是无敢复请者。后以聚食百口，困于朝俸，白执政以外任为请。时宰以公清望耆德，议假端揆出刺华州，拟状留中不出。论者或以为尝失律于宛陵，上意迟于再委分阃。而仆射李公亦尝不利于镜水，何三拥朱轮于莲华峰下哉？盖以三峰且无戎机，不侔藩府，止类关辅丞郎耳。今者恩命不行，实以刚简为幸臣所忌。《阙史》上。

2. []{#唐轶二十四-郑薰-2}
郑薰知举，放牓日，唯舍人毕𫍯到宅谢恩。至萧倣放牓日，并无朱紫及门。时论诮之。《卢氏杂说》（《广记》一七八）。《唐语林》三。　案：诮之，《唐语林》作「称之」。

3. []{#唐轶二十四-郑薰-3}
郑侍郎薰主文，误谓颜标乃鲁公之后。时徐方未宁，志在激劝忠烈，即以标为状元。谢恩日，从容问及庙院。标曰：「寒畯也，未尝有庙院。」薰始大悟，塞默而已。寻为无名子所嘲曰：「主司头脑太冬烘，错认颜标作鲁公。」《唐摭言》八、一三。又《广记》一八二、二五六引。《唐诗纪事》五〇。

4. []{#唐轶二十四-郑薰-4}
郑少师薰于里第植小松七本，自号七松处士。异代可对五柳先生。《南部新书》戊。

## 孔温业

1. []{#唐轶二十四-孔温业-1}
见白敏中[11](#唐轶二十四-白敏中-11)。

## 孔温裕

1. []{#唐轶二十四-孔温裕-1}
河南孔尹温裕任补阙日，谏讨党项事，贬彬州司马。久之得堂兄尚书温业书、报云：「宪府欲取尔作侍御史。」日望勅下。忽又得书云：「宰相以右史处之。」皆无音耗。一日，有鹊喜于庭，直若语状孩稚。拜且祝云：「愿早得官。」鹊既飞去，坠下方寸纸，有「补阙」二字，极异之。无几，却除此官。《因话录》六。又《广记》一三八引。《续前定录》。

## 庾道蔚

1. []{#唐轶二十四-庾道蔚-1}
见郑朗[2](#唐轶二十四-郑朗-2)。

## 封　敖

1. []{#唐轶二十四-封敖-1}
太常卿封敖于私第上事，御史台弹奏，左迁国子祭酒。故事：太常卿上日，廷设九部乐，尽一时之盛。敖拜太常卿，欲便于亲阅，遂就私第视事。法司举奏，遂薄责焉。《东观奏记》下。《唐语林》七。

## 崔　瑶

1. []{#唐轶二十四-崔瑶-1}
崔瑶知贡举，以贵要自恃，不畏外议。牓出，率皆权豪子弟。其弟兄见之，辄曰：「勿观察吾眼。」　案：此下有脱文。《唐语林》三。

2. []{#唐轶二十四-崔瑶-2}
见崔邠[3](#唐轶十九-崔邠-3)。

## 韦有翼

1. []{#唐轶二十四-韦有翼-1}
韦有翼尚书有重名。平生不饮酒，不务欢笑，为家讳「乐」故也。《芝田录》（《类说》一一）。《唐语林》一。

## 吴居中

1. []{#唐轶二十四-吴居中-1}
高品吴居中，承恩泽甚厚，访术者，欲固其事。术者令书上尊号于袜。有告者，上召视之，信然，居中弃市。《东观奏记》中。《唐语林》七。

## 郑裔绰

1. []{#唐轶二十四-郑裔绰-1}
工部尚书杨汉公前任荆南节度使，以不廉闻，公议益喧，左迁秘书监，制曰：「考三载之绩，尔最无闻；致多士之朝，人言未息。既起风波之论，难安喉舌之司。」舍人沈询词也。洎至大中十三年，汉公除同州刺史，给事中郑公与、裔绰三驳还制书。上自即位，但闻谏官论执，左曹驳正，无不立从其奏，至是惑于左右，三下汉公同州之命，不允所论。时属寒食，内宴百寮，上因击毬，巡班慰劳，至给事中班，谓公与、裔绰曰：「卿凡有驳议，朕无不允从，唯论汉公，事涉朋党。」裔绰前曰：「同州是太宗皇帝兴王之地，陛下为子孙，尤为慎择牧守。汉公在荆南日，贪残已经朝责，陛下岂可以祖宗重地私于此人？」上色变而回马。翌日，裔绰贬商州刺史。《东观奏记》中。

2. []{#唐轶二十四-郑裔绰-2}
郑裔绰为浙东观察使，奏侍御史郑公绰为副使。幕客与府主同姓联名者甚寡。《唐语林》四。《衣冠盛事》（陶本《说郛》三一）。

## 李　庚

1. []{#唐轶二十四-李庚-1}
李石从子庾，少擢进士第，石之力也。累拜监察御史，分司东都。崔相铉镇淮南，到洛累日不拜茔，庾封其节，将奏之，时人称焉。《唐语林》三。

2. []{#唐轶二十四-李庚-2}
见刘瞻[5](#唐轶二十五-刘瞻-5)。

## 杨　戴

1. []{#唐轶二十四-杨戴-1}
见杨敬之[4](#唐轶二十二-杨敬之-4)。

2. []{#唐轶二十四-杨戴-2}
命监察御史杨戴往浙西道勘覆军额。大中十二年，宣州叛将康全泰噪逐观察使郑薰，朝廷用宋州刺史温璋问罪。时萧寘为浙西观察使，地与宣州接连，遂擢用武臣李瑑代寘，特建镇海军节镇抚之，以张犄角之势。兵罢后，谤者言瑑虚署官健名，广占衣粮，没入私家。上遂命戴往，按覆军籍，无一卒虚额者。戴还条奏，谤者之言始不胜。《东观奏记》下。《唐语林》七。　案：杨戴，《唐语林》作「杨载」。

## 崔　罕

1. []{#唐轶二十四-崔罕-1}
见唐宣宗[56](#唐轶三-唐宣宗-56)、[69](#唐轶三-唐宣宗-69)。
2. []{#唐轶二十四-崔罕-2}
见唐宣宗[56](#唐轶三-唐宣宗-56)、[69](#唐轶三-唐宣宗-69)。

## 马　曙

1. []{#唐轶二十四-马曙-1}
大理卿马曙，任代地水运使，代北出犀甲，曙罢职，以一二十领自随。故事：人臣家不得蓄兵器。曙既在朝，乃瘗而藏之。一日，奴有犯罪者；曙笞之，即告于御史台，称曙蓄兵器，有异谋。命吏发曙私第，得甲不虚，坐贬邵州刺史。谏官上论，以奴诉郎主，在法不赦。上命杖杀曙奴于青泥驿，曙载贬岭外。人臣无不感悦。《东观奏记》中。

## 裴　谂

1. []{#唐轶二十四-裴谂-1}
见唐宣宗[80](#唐轶三-唐宣宗-80)。

2. []{#唐轶二十四-裴谂-2}
吏部侍郎兼判尚书铨事裴谂左授国子祭酒，吏部侍郎周敬复罚一月俸，监察御史冯颛左授秘书省著作佐郎，考院所送博学宏辞科赵秬等十人，并宜覆落，不在施行之限。初，裴谂兼上铨，主试宏技两科，其年争名者众，应宏词选，前进士苗台符、杨严、薛䜣、李询古、敬翊已下一十五人就试。谂宽豫仁厚，有赋题不密之说，前进士柳翰，京兆尹柳憙之子也。故事：宏词科只三人。翰在选中。不中者言翰于谂处先得赋，托词人温庭筠为之。翰既中选，其声聒不止，事彻宸听。杜德公时为中书舍人，言于执政曰：「某两为考官，未试宏词，先鏁考官，然后考文书。若自先得赋题者，必佳。糊名考文书，得佳者，考官乃公。当罪止铨，为考官不合坐。」宏词赵秬，丞相令狐绹故人子也，同列将以此事嫁患于令狐丞相，丞相逐之，尽覆去。初，日官奏文昌星暗，科场当有事。沈询为礼部侍郎，闻而忧焉。至是三科尽覆，日官之言方验。《东观奏记》下。

## 王　皞

1. []{#唐轶二十四-王皞-1}
懿安郭太后既崩，丧服许如故事。礼院检讨官王皞抗疏请后合葬景陵，配享宪宗庙室。疏既入，上大怒。宰臣白敏中召皞诘其事，皞曰：「郭太后是宪宗春宫时元妃，汾阳王孙，逮事顺宗为新妇。宪宗厌代之夜，事出暗昧。母天下五朝，不可以暗昧之事，黜合食之礼。」敏中怒甚，皞声益厉。宰臣将会食，周墀驻敏中厅门以俟同食，敏中传语墀：「正为一书生恼乱，但乞先之。」墀就中厅问其事，皞益不挠，墀以手加额于皞，赏其孤直。翌日，皞贬润州句容令，墀亦免相。大中十三年秋八月，上崩，宰臣令狐绹为山陵礼仪使，奏皞为判官。又皞拜章论懿安合配享宪宗，始升祔焉。《东观奏记》上。《唐语林》三。

## 郑　鲁

1. []{#唐轶二十四-郑鲁-1}
李廓为武宁节度使，不理，右补阙郑鲁上疏曰：「臣恐新麦未登，徐师必乱。乞速命良将，救此一方。」上未之省也。麦熟而徐师乱，上感鲁言，即擢为起居舍人。《东观奏记》上。《唐语林》三。

## 王景初

1. []{#唐轶二十四-王景初-1}
大理寺直王景初，与刑部郎中唐技议谳不平，景初坐贬潭州司户参军。制下，景初挝登闻鼓称冤，再贬昭州司户。制曰：「不遵严谴，辄冒登闻。」以惩不恭也。《东观奏记》中。

## 赵　璘

1. []{#唐轶二十四-赵璘-1}
余年小，在江汉，尝与群儿戏。以竹笔为鎗，鸟翎饰其上，裂纸为旌旗，作战鬭之像，相向云杀。俄尔立定，又云再杀。不数年，宪宗剪除群寇，蔡、齐二巨猾相次夷灭，再杀之应也。《因话录》六。

2. []{#唐轶二十四-赵璘-2}
见唐宣宗[27](#唐轶三-唐宣宗-27)。

3. []{#唐轶二十四-赵璘-3}
赵璘历祠部郎，同舍多以祠曹为目，璘因质之曰：「祠部，改后唯有职祠、司禋二号，无祠曹之名。」为以后汉疏宠辟司徒府，转为辞曹，掌天下狱讼，其平决无不厌伏；又晋朝荆州人为羊祜讳嫌名，改户曹为祠曹，故误呼耳。《唐语林》（《永乐大典》二六○六）。

4. []{#唐轶二十四-赵璘-4}
见薛能[9](#唐轶二十七-薛能-9)。

5. []{#唐轶二十四-赵璘-5}
见裴坦[6](#唐轶二十五-裴坦-6)。

6. []{#唐轶二十四-赵璘-6}
见唐宣宗[90](#唐轶三-唐宣宗-90)。

## 裴　绅

1. []{#唐轶二十四-裴绅-1}
裴绅始名诞，日者告曰：「君名绅，即伸矣。」果如其言。《南部新书》己。

2. []{#唐轶二十四-裴绅-2}
杜蒙授左拾遗，庭裕先父任左补阙，以蒙家行不至，薄妻孥，为众所闻，不可处谏臣之列。丞相魏謩盛怒。顷蒙上事，先君见魏于政事堂曰：「必要任蒙，乞先移他官。」丞相重违，即改授蒙太常博士。《东观奏记》上。

## 孟弘微

1. []{#唐轶二十四-孟弘微-1}
唐孟弘微郎中诞妄不拘，宣宗朝，因次对曰：「陛下何以不知有臣，不以文字召用？」上怒曰：「卿何人斯，朕耳冷，不知有卿。」翌日，上谓宰臣曰：「此人躁妄，欲求翰林学士，大容易哉！」于是宰臣归中书，贬其官，示小惩也。又尝忿狷，挤其弟落井，外议喧然，乃致书告亲友曰：「悬身井半，风言沸腾，尺水丈波，古今常事。」与郑讽邻居，讽为南海从事，因墙颓，郎中夹入墙界五六尺，知宅者有状，请退其所浸，判其状曰：「海隅从事，少有生还，地势尖斜，打墙夹入。」平生操履，率皆如是。不遭摈弃，幸矣。《北梦琐言》九。又《广记》二六四引。　案：《类说》四○、《绀珠集》三误作《朝野佥载》。

## 李　谱

1. []{#唐轶二十四-李谱-1}
李谱者，珏之子。自淮南赴举，路经蒲津，谒崔公铉，铉以子妻之，而性忌妬。谱，宰相子，怀不平，多争竞。铉忽召谱让之，谱初犹端笏，既忿，即横手板曰：「谱及第不干丈人，官职不干丈人。」语未卒，铉掩耳而去。其妻竟怨愤而卒。《唐语林》七。

## 李　褒

1. []{#唐轶二十四-李褒-1}
李尚书褒晚年修道，居阳羡川石山后。长子召为吴兴，次子昭为常州，当时荣之。《唐语林》四。

## 李　当

1. []{#唐轶二十四-李当-1}
唐李当尚书镇南梁日，境内多有朝士庄产，子孙侨寓其间，而不肖者相效为非。前政以其各有阶缘，弗克禁止，闾巷苦之。八座严明有断，处分宽织篾笼，召其尤者，诘其家世谱第，在朝姻亲，乃曰：「郎君籍如是地望，作如此行止，无乃辱于存亡乎？今日所惩，贤亲眷闻之，必赏老夫。勉旃！」遽命盛以竹笼，沈于汉江。由是其侪惕息，各务戢敛也。《北梦琐言》三。《唐语林》二。

## 崔元范

1. []{#唐轶二十四-崔元范-1}
李尚书讷夜登越城楼，闻歌曰：「雁门山上雁初飞。」其声激切。召至，曰：「去籍之妓盛小藂也。」曰：「汝歌何善乎？」曰：「小藂是梨园供奉南不嫌女甥也。所唱之音，乃不嫌之授也。今色将衰，歌当废矣！」时察院崔侍御元范，自府幕而拜，即赴阙庭，李公连夕饯崔君于镜湖光候亭，屡命小藂歌饯，在座各为一绝句赠送之，亚相为首唱矣。崔下句云：「独向柏台为老吏。」皆曰：「侍御凤阁中书，即其程也，何以老于柏台？」众请改之。崔让曰：「某但止于此任，宁望九迁乎？」是年秋，崔君鞠狱于谯中，乃终于柏台之任矣。《云溪友议》上。《古今诗话》（《诗话总龟》前集四三）。《唐诗纪事》五九。

## 李　讷

1. []{#唐轶二十四-李讷-1}
李讷除淛东路，出淮楚时，卢罕方为郡守。讷既至，适值元日，罕命设将送素膳于讷。讷初见欣然，迨览状，乃将名与讷父讳同。讷，建子也。雅性褊急，大怒，翌日仅旦，已命鼓棹前去。罕闻之，急命驾而往，舟已行矣。罕知其故，逊谢良久，且言所由以不谨笞之。讷去意益坚，罕度不可留，怒曰：「大约下人多名建，公何怒之深也！」遂拂衣而去。《玉泉子》。又《广记》二四四引。

2. []{#唐轶二十四-李讷-2}
见崔元范[1](#唐轶二十四-崔元范-1)。

3. []{#唐轶二十四-李讷-3}
浙东观察使兼御史中丞李讷为军士噪逐，坐贬朗州刺史，驰驿赴任。讷性褊狷，遇军士不以礼，人皆怨之，遂及于难。监军使王景宗责抚循无状，杖四十，流恭陵。自此戎臣失律，监军皆连坐。《东观奏记》下。《唐语林》二。

4. []{#唐轶二十四-李讷-4}
咸通初，洛中谣曰：「勿鸡言，送汝树上去；勿鸭言，送汝水中去。」又曰：「勿笑父母不认汝。」及李纳为河南尹，是年大水，纳观水于魏王堤上，波势浸盛，虑其覆溺，于是策马而回。时人语曰：「昔瓠子将坏，而王尊不去；洛水未至，而李纳已回。」是时男女多栖于木，咸为所漂者，父母观之不能救。《唐语林》七。　案：李纳，据《新唐书》一六二，应作「李讷」。

5. []{#唐轶二十四-李讷-5}
李讷仆射性卞急，酷尚弈棋，每下子安详，极于宽缓。往往躁怒作，家人辈则密以弈具陈于前，讷覩便忻然改容，以取其子布算，都忘其恚矣。《南部新书》庚。

## 高少逸

1. []{#唐轶二十四-高少逸-1}
高尚书少逸为陕州观察使。有中使于硖石驿怒饼饵黑，鞭驿吏见血，少逸封饼以进，中使亦自言。上怒曰：「高少逸已奏来。深山中如此食，岂易得也？」遂谪配恭陵，复令过陕赴洛。《唐语林》二。

## 韩　藩

1. []{#唐轶二十四-韩藩-1}
韩藩端公，大中二年封仆射敖门生也，与崔瑄大夫同年而相善。瑄廉问宛陵，请藩为副使。时幕府诸从事率多后进子弟，以藩年齿高暮，凡游从观会，莫肯从狎，藩不平之。一日，诸郎府移厨看花，而藩为之幕长，方盛服厅中，俟其来报。移时莫之召，藩乃入谒。瑄见藩至，甚讶其不赴会，藩便言不知，瑄乃与藩携手往焉。既至彼，瑄则让其失礼于首厅，宾从初端揖竦听，俄而判官孔振裘攘袂厉声曰：「韩三十五老大汉，向同年觅得一副使，而更学鬭唇合舌。」瑄掀髯而起，馔席遂散。《金华子》上。

2. []{#唐轶二十四-韩藩-2}
韩藩端公自宣幕退居钟山，因服附子硫黄过数，九窍百毛穴皆出血，唯存皮骨。小敛莫及，但以血褥举骨就棺而已。吁，可骇也！《南部新书》己。

## 崔　黯

1. []{#唐轶二十四-崔黯-1}
唐崔黯镇湖南，有恶少自髠钳为佣隶，依托佛教，幻惑愚俗，积财万计。黯始下车，恐其事败，乃持牒诣府云：「某发愿焚修三年，今已毕，请脱钳归俗。」黯问：「三年教化，所得几何？」曰：「逐旋用不记数。」又问：「费用几何？」曰：「三千缗不啻。」黯曰：「费者有数，纳者不记，岂无欺隐？」命搜其室，妻孥蓄积，甚于俗人。既服矫妄，即以付法。《折狱龟鉴》五。

## 蔡　京

1. []{#唐轶二十四-蔡京-1}
邕州蔡大夫京者，故令狐相公楚镇滑台之日，因道场见僧中令京挈于瓶钵，彭阳公曰：「此童眉目疏秀，进退不慑，惜其单幼，可以劝学乎？」师从之，乃得陪相国子弟。青州尚书绪、丞相绹、纶也。 后以进士举上第，乃彭阳令狐公之举也。寻又学究登科，而作尉畿服。既为御史，覆狱淮南，李相公绅忧悸而已。颇得绣衣之称乎？吴汝南诣阙申冤，蔡君先牓之曰：「是主上忧国之时，乃臣下无私之日。」谪居澧州，厉员外玄所辱。稍迁抚州刺史，常称宇内无人。对僧徒，则非大品之谈；遇道流，则五千言之义；接儒士，自比端木之贤于仲尼；次论《周易》，则评九圣之谬。来者纵得相许，有始而无卒焉。谓丁遐秀才等。郡有汝水，为放生池，不与渔罟之事。忽一人乘小舟钓于此，蔡君张眦，遣吏捕之。钓者乃为诗曰：「抛却长竿卷却丝，手携蓑笠献新诗。临川太守清如镜，不是渔人下钓时。」京览诗，乃召之，已去，竟不言其姓字。或有识者，曰：「野人张顶也。」顶字不惑，本姓王氏，隐而不言。蔡牧益自骄矜，作诗以责商山四老，曰：「秦末家家思逐鹿，商山四皓独忘机。如何鬓发霜相似，更出深山定是非？」及假节邕交，道经湘口，零陵郑太守史，与京同年，远以酒乐相迟。座有琼枝者，郑君之所爱，而席之最姝，蔡强夺之行，郑莫之竞也。邕交所为，多如此类，德义者见鄙，终其不悛也。行泊《中兴颂》所，僶勉不前。地名，在浯溪也。题篇久之，似有怅怅之意。才到邕南，制御失律，伏法湘川，权厝于此。二子延、近，号诉苍天，未终丧而俱逝。论者以妄责四皓，而欲买山，则浯溪之间，不徒言哉！诗曰：「停桡积水中，举目孤烟外。借问浯溪人，谁家有山卖。」《云溪友议》中。又《广记》二七三引。《唐语林》七。《唐诗纪事》四九。

2. []{#唐轶二十四-蔡京-2}
见许孟容[1](#唐轶十九-许孟容-1)。

3. []{#唐轶二十四-蔡京-3}
令狐文公在天平后堂宴乐，京时在坐，故义山诗云：「白足禅僧思败道，青袍御史拟休官。」谓京曾为僧也。或云：咸通中为广西节度，褊忮贪克，峻条令，为炮熏刳斮法，御下惨毒，为军中所逐，后贬死。《唐诗纪事》四九。

4. []{#唐轶二十四-蔡京-4}
唐蔡京尚书为天德军使，衙前小将顾彦朗、彦晖知使宅市买。八座有知人之鉴。或一日，俾其子叔向已下，备酒馔于山亭，召二顾赐宴。八座俄亦即席，约令勿起，二顾惶惑，莫喻其意。八座勉之曰：「公弟兄俱有封侯之相，善自保爱。他年愿以子孙相依。」因迁其职级。洎黄寇犯阙，顾彦朗领本军同立收复功，除东川，加使相。蔡叔向兄弟往依之。请叔向为节度副使，仍以丈人行拜之，军府大事皆咨谋焉。大顾薨，其弟彦晖嗣之，亦至使相。《北梦琐言》四。又《广记》一七○引。

## 陈　会

1. []{#唐轶二十四-陈会-1}
蜀之士子，莫不酤酒，慕相如涤器之风也。陈会郎中家以当垆为业，为不扫街，官吏殴之。其母甚贤，勉以修进，不许归乡，以成名为期。每岁糇粮、纸笔、衣服、仆马，皆自成都赍致。郎中业八韵，唯《螳蜋赋》大行。大和元年及第。李相固言览报状，处分厢界，收下酒旆，阖其户。家人犹拒之。逡巡贺登第，乃圣善奖训之力也。后为白中令子壻，西川副使，连典彭、汉两郡而终。《北梦琐言》三。《唐语林》四。

## 南　卓

1. []{#唐轶二十四-南卓-1}
南中丞卓，吴楚游学十余年。衣布缕，乘牝衞，薄游上蔡。蔡牧待之似厚，而为客吏难阻。每宴集，令召，则云：「南秀才自以衣冠不整，称疾不赴。」南生羁旋穷愁，似无容足之地。唯城南鬻饭老妪，待之无厌色。后十七年，为蔡牧，到郡乃曰：「古人一饭之恩必报，眦睚之怨必酬。吾虽位微，幸当斯日也。」遂戮仇吏，而奠饭妪焉。转黔南经略使，大更风俗。凡是溪坞，呼吸文字，皆同秦汉之音，甚有声光。先柳子厚在柳州，吕衡州温嘲之曰：「柳州柳刺史，种柳柳江边。柳馆依然在，千株柳拂天。」至南公至黔南，又以故人嘲曰：「黔南南太守，南郡在云南。闲向南亭醉，南风变俗谈。」譔《駮史三》十卷，与马史殊贯，班书小异，三国二晋已下之文，多被攻难。每于朝野搉论，莫能屈之者乎！唯吴武陵郎中、刘轲侍御，俱服其才识也。初为拾遗，与崔詹事黯，因谏诤出宰。崔为支江令，南为松滋令。二谏垣墙，矫翼翩翩，无所羁束。双名并扇，二邑妥然。公府常为高榻相待，南公犹赠副戎等诗曰：「翺翔曾在玉京天，堕落江南路几千。从事不须轻县宰，满身犹带御炉烟。」《云溪友议》中。《唐诗纪事》五四。

2. []{#唐轶二十四-南卓-2}
会昌元年，卓因为洛阳令，数陪刘宾客、白少傅宴游。白有家僮，多佐酒，卓因谈往前三数事，二公亦应和之，谓卓曰：「若吾友所谈，宜为文纪，不可令堙没也。」时过而未录。及陕府卢尚书任河南尹，又话之，因遣为纪。即粗为编次，尚未脱藳，至东阳，因曝书见之，乃详列而竟焉。《羯鼓录》序。

3. []{#唐轶二十四-南卓-3}
唐郎中南卓与李修古亲表昆弟，李性迂僻，卓常轻之。李俄授许州从事，奏官勅下，时许帅方大䜩，忽递到开角，有卓与李书，遂执书喜白帅曰：「某与南卓二十三表兄弟，多蒙相轻，今日某忝为尚书宾幕，又奏署勅下，遽与某书，大奇。」及启缄云：「即日卓老不死，生见李修古上除目。」帅请书看，合坐大笑，李修古慙甚。《卢氏杂说》（《广记》二五一）。《玉泉子》。《唐语林》七。

## 卢　甚

1. []{#唐轶二十四-卢甚-1}
京兆府参军卢甚，升进士第，入宫。甚孤贫，有文学。京兆尹遣巡馆驿。左补阙崔瑄婚姻回，与甚长亭相遇，争厅。甚以官虽卑，乃公行，略不让瑄。瑄责其不逊，遂相诋诃。甚来，下御史台按问，吏云：「当服白衫。」甚曰：「非国恤，不素服。」上闻之，以甚言涉大不敬，除籍为民，投之岭表。行至洛源驿，赐死。瑄左迁河南府阳翟县令。《东观奏记》中。参见崔铉[2](#唐轶二十四-崔铉-2)。

## 纥干臮

1. []{#唐轶二十四-纥干臮-1}
开成三年，余忝列第。考官刑部员外郎纥干公，崔相国群门生也。公及第日，于相国新昌宅小厅中，集见座主。及为考官之前，假舍于相国故第，亦于此厅见门生焉。是年科目八人，六人继升朝序。鄙人蹇薄，晚方通籍。勅头孙河南谷，先于雁门公为丞。公后自中书舍人，观察江西，又历工部侍郎，节制南海，臮赠封雁门公。《因话录》三。《唐语林》四。

2. []{#唐轶二十四-纥干臮-2}
见韩琮[1](#唐轶二十四-韩琮-1)、纥干峻[1](#唐轶二十四-纥干峻-1)。

3. []{#唐轶二十四-纥干臮-3}
举人李文彬受知于舍人纥干臮。时有京兆府司录贺兰洎卒，文彬因谒紫微，紫微问曰：「今日有何新事？」文彬曰：「适过府门，闻纥干洎卒。」臮曰：「莫错否？」文彬曰：「不错。」臮曰：「君大似共鬼语也。」拂衣而入。文彬乃悟，盖俱重姓，又同名，而误对也。《奇闻录》（《广记》二四二）。《玉泉子》。　案：纥干臮，《广记》作「纥干泉」（《玉泉子》作纥干洎，误。

4. []{#唐轶二十四-纥干臮-4}
纥干尚书臮，苦求龙虎之丹，十五余稔。及镇江右，乃大延方术之士，乃作《刘弘传》，雕印数千本，以寄中朝及四海精心烧炼之者。《云溪友议》下。　案：纥干臮，原作纥干泉，误。

## 韩　琮

1. []{#唐轶二十四-韩琮-1}
广州节度使纥干臮以贪猥闻，贬庆王府长史，分司东都，制曰：「钟陵问俗，澄清之化靡闻；南海抚封，贪黩之声何甚！而又交通诡遇，沟壑无厌，迹固异于澹台，道殊乖于吴隐。」舍人韩琮之词也。书上，一朝不进用矣。《东观奏记》中。

## 王绍鼎

1. []{#唐轶二十四-王绍鼎-1}
唐成德军节度使王绍鼎淫荒暴乱，时号「酒阿郎」。《海录碎事》八上。

## 温庭筠

1. []{#唐轶二十四-温庭筠-1}
温庭云字飞卿，或云作筠字，旧名岐。与李商隐齐名，时号曰温李。才思艳丽，工于小赋。每入试，押官韵作赋，凡八叉手而八韵成，多为邻铺假手，号曰救数人也。而士行有缺，绅薄之。李义山谓曰：「近得一联句云：『远比召公，三十六年宰辅。』未得偶句。」温曰：「何不云：『近同郭令，二十四考中书！』」宣宗尝赋诗，上句有「金步摇」，未能对，遣未第进士对之，庭云乃以「玉条脱」续也，宣宗赏焉。又药名有白头翁，温以苍耳子为对。他皆此类也。宣宗爱唱《菩萨蛮》词，令狐相国假其新撰密进之，戒令勿他泄，而遽言于人，由是疏之。温亦有言云：「中书堂内坐将军」，讥相国无学也。宣皇好微行，遇于逆旅，温不识龙颜，傲然而诘之曰：「公非司马、长史之流？」帝曰：「非也。」又谓曰：「得非大参、簿尉之类？」帝曰：「非也。」谪为方城县尉，其制词曰：「孔门以德行为先，文章为末。尔既德行无取，文章何以补焉？徒负不羁之才，罕有适时之用」云云。竟流落而死也。杜豳公自西川除淮海，温庭云诣韦曲杜氏林亭，留诗云：「卓氏垆前金线柳，隋家隄畔锦帆风。贪为两地行霖雨，不见池莲照水红。」豳公闻之，遗绢一千疋。吴兴沈徽云：「温舅曾于江淮为亲表槚楚，由是改名焉。」庭云又每岁举场，多为举人假手。沈询侍郎知举，别施铺席授庭云，不与诸公邻比。翌日，帘前谓庭云曰：「向来策名者，皆是文赋托于学士，某今岁场中并无假托学士。勉旃。」因遣之。由是不得意也。《北梦琐言》四。又《广记》一九九引。《南部新书》丁。《唐诗纪事》五四。

2. []{#唐轶二十四-温庭筠-2}
见令狐绹[11](#唐轶二十四-令狐绹-11)。

3. []{#唐轶二十四-温庭筠-3}
温庭筠，彦博之裔孙，本名岐，字飞卿。少敏悟，薄行，无检幅，多作侧词艳曲，与贵胄裴𫍯、令狐滈等饮博。与李商隐皆有名，号温李。醉为逻卒击折齿，由污行，诉不得理。连举不第。徐商镇襄阳，辟官。不得志，归江东。纪唐夫赠诗曰：「凤凰诏下虽沾命，鹦鹉才多却累身。」人多讽之。庭筠既以才废，引长沙之事，自云：「岂司命重文章而轻爵禄，虚有授焉？」浮于行者，必有怨尤，不自咎也。《雅言杂录》（《诗话总龟》前集四）。

4. []{#唐轶二十四-温庭筠-4}
温庭筠有词赋盛名。初从乡里举，客游江淮间，杨子留后姚勗厚遗之。庭筠少年，其所得钱帛，多为狭邪所费。勗大怒，笞且逐之，以故庭筠不中第。其姊赵颛之妻也，每以庭筠下第，辄切齿于勗。一日厅有客，温氏偶问：「谁氏？」左右以勗对之，温氏遽出厅事，执勗袖大哭。勗殊惊异，且持袖牢固不可脱，不知所为。移时，温氏方曰：「我弟年少宴游，人之常情，奈何笞之？迄今遂无有成，安得不由汝致之？」遂大笑，久之，方得解脱。勗归愤讶，竟因此得疾而卒。《玉泉子》。又《广记》四九八引。　案：「大笑」，《广记》作「大哭」。

5. []{#唐轶二十四-温庭筠-5}
温庭筠烛下未尝起草，但笼袖凭几，每赋一韵，一吟而已，故场中号为温八吟。《唐摭言》一三。又《广记》一八二引。

6. []{#唐轶二十四-温庭筠-6}
山北沈侍郎主文年，特召温飞卿于帘前试之，为飞卿爱救人故也。适属翌日飞卿不乐，其日晚请开门先出，仍献启千余字。或曰潜救八人矣。《唐摭言》一三。《唐才子传》八。

7. []{#唐轶二十四-温庭筠-7}
开成中，温庭筠才名籍甚，然罕拘细行，以文为货，识者鄙之。无何，执政间复有恶奏庭筠搅扰场屋，黜随州县尉。时中书舍人裴坦当制，忸怩含毫久之。时有老吏在侧，因讯之升黜，对曰：「舍人合为责辞。何者？入策进士，与望州长马一齐资。」坦释然，故有泽畔、长沙之比。庭筠之任，文士诗人争为辞送，唯纪唐夫得其尤。诗曰：「何事明时泣玉频，长安不见杏园春。凤皇诏下虽霑命，鹦鹉才高却累身。且饮绿醽销积恨，莫辞黄绶拂行尘。方城若比长沙远，犹隔千山与万津。」《唐摭言》一一。又《广记》二六五引。《唐诗纪事》六一。

8. []{#唐轶二十四-温庭筠-8}
勅：「乡贡进士温庭筠，早随计吏，夙著雄名。徒负不羁之才，罕有适时之用。放骚人于湘浦，移贾谊于长沙。尚有前席之期，未爽抽毫之思。可随州隋县尉。」舍人裴坦之词也。庭筠，字飞卿，彦博之裔孙也。词赋诗篇，冠绝一时。与李商隐齐名，时号温李。连举进士，竟不中第，至是谪为九品吏。进士纪唐夫叹庭筠之冤，赠之诗曰：「凤凰诏下虽承命，鹦鹉才高却累身。」人多讽诵。上，明主也，而庭筠反以才废。制中自引骚人、长沙之事，君子讥之。（东观奏记》下。《唐语林》七。

9. []{#唐轶二十四-温庭筠-9}
见平曾[1](#唐轶二十二-平曾-1)。

10. []{#唐轶二十四-温庭筠-10}
裴郎中𫍯，晋国公次弟子也。足情调，善谈谐。举子温岐为友，好作歌曲，迄今饮席，多是其词焉。裴君既入台，而为三院所谑曰：「能为淫艳之歌，有异清洁之士也。」裴君《南歌子》词云：「不是厨中串，争知炙里心。井边银钏落，展转恨还深。」又曰：「不信长相忆，抬头问取天。风吹荷叶动，无夜不摇莲。」又曰：「簳为红烛，情知不自由。细丝斜结网，争奈眼相钩。」二人又为新添声《杨柳枝》词，饮筵竞唱其词而打令也。词云：「思量大是恶因缘，只得相看不得怜。愿作琵琶槽那畔，美人长抱在胸前。」又曰：「独房莲子没人看，偷折莲时命也拚。若有所由来借问，但道偷莲是下官。」温岐曰：「一尺深红朦尘，旧物天生如此新。合懽桃核终堪恨，里许元来别有人。」又曰：「井底点灯深烛伊，共郎长行莫围碁。玲珑骰子安红豆，入骨相思知不知？」湖州崔郎中刍言，初为越副戎，宴席中有周德华。德华者，乃刘采春女也。虽《罗唝》之歌，不及其母，而《杨柳枝》词，采春难及。崔副车宠爱之异，将至京洛，后豪门女弟子从其学者众矣。温、裴所称歌曲，请德华一陈音韵，以为浮艳之美，德华终不取焉。二君深有愧色。所唱者七八篇，乃近日名流之咏也。《云溪友议》下。《古今诗话》（《诗话总龟》前集二○）。

11. []{#唐轶二十四-温庭筠-11}
见段成式[10](#唐轶二十二-段成式-10)。

12. []{#唐轶二十四-温庭筠-12}
见邵谒[1](#唐轶二十六-邵谒-1)。

13. []{#唐轶二十四-温庭筠-13}
士张林说：毁寺时，分遣御史检天下所废寺，及收录金银佛像。有苏监察者不记名，巡覆两街诸寺，见银佛一尺以下者，多袖之而归。人谓之苏杠乌讲反佛。或问温庭筠将何对好，遽曰：「无以过密陁僧也。」《尚书故实》。又《广记》一七四引。《唐诗纪事》六一。

14. []{#唐轶二十四-温庭筠-14}
温庭筠尝得一句云：「蜜官金翼使。」徧示知识，无人可属，久之，自联其下曰：「花贼玉腰奴。」予以谓道尽蜂蜨。《清异录》上。

15. []{#唐轶二十四-温庭筠-15}
温庭筠曰：「葡萄是赐紫樱桃，黄葵是镀金木槿。」《清异录》上。

16. []{#唐轶二十四-温庭筠-16}
温庭筠号「温锺馗」，不称才名也。《北梦琐言》一○。

17. []{#唐轶二十四-温庭筠-17}
吴兴沈徽，乃温庭筠诸甥也，尝言其舅善鼓琴吹笛，亦云：「有弦即弹，有孔即吹，不独柯亭爨桐也。」制《曲江吟》十调。善杂画。每理发则思来，辄罢栉而缀文也。有温𫖮者，乃飞卿之孙，宪之子，仕蜀，官至常侍。无它能，唯以隐僻绘事为克绍也。中间出官，旋游临邛，欲以此献于州牧，为谒者拒之。然温氏之先貌陋，时号「锺馗」。𫖮之子郢，魁形克肖其祖，亦以奸秽而流之。《北梦琐言》二○。

18. []{#唐轶二十四-温庭筠-18}
温宪，先辈庭筠之子，光启中及第，寻为山南从事。辞人李巨川草荐表，盛述宪先人之屈。略曰：「蛾眉先妬，明妃为去国之人；猿臂自伤，李广乃不侯之将。」《唐摭言》一〇。《唐诗纪事》七○。《唐才子传》九。

## 温庭皓

1. []{#唐轶二十四-温庭皓-1}
温庭皓，庭筠之弟，辞藻亚于兄，不第而卒。《唐摭言》一○。

## 纪唐夫

1. []{#唐轶二十四-纪唐夫-1}
见温庭筠[7](#唐轶二十四-温庭筠-7)。

## 李　远

1. []{#唐轶二十四-李远-1}
见唐宣宗[99](#唐轶三-唐宣宗-99)、[100](#唐轶三-唐宣宗-100)、[101](#唐轶三-唐宣宗-101)。
2. []{#唐轶二十四-李远-2}
见唐宣宗[99](#唐轶三-唐宣宗-99)、[100](#唐轶三-唐宣宗-100)、[101](#唐轶三-唐宣宗-101)。
3. []{#唐轶二十四-李远-3}
见唐宣宗[99](#唐轶三-唐宣宗-99)、[100](#唐轶三-唐宣宗-100)、[101](#唐轶三-唐宣宗-101)。

4. []{#唐轶二十四-李远-4}
李远为杭州刺史，嗜啖绿头鸭。贵客经过，无他馈饷，相厚者乃绿头鸭一对而已。《语林》（《类说》三二）。《唐才子传》七。

5. []{#唐轶二十四-李远-5}
唐进士曹唐《游仙诗》才情缥缈，岳阳李远员外每吟其诗而思其人。一日，曹往谒之，李倒屣而迎。曹生仪质充伟，李戏之曰：「昔者未睹标仪，将谓可乘鸾鹤。此际拜见，安知壮水牛亦恐不胜其载！」时人闻而笑之。世谓「浑诗远赋，不如不做」，言其无才藻，鄙其无教化也。　《北梦琐言》五。又《广记》二五六引。

6. []{#唐轶二十四-李远-6}
见许浑[2](#唐轶二十二-许浑-2)。

## 雍　陶

1. []{#唐轶二十四-雍陶-1}
唐诗人最重行卷。陶首篇上裴度，或云耿𣲗行卷首篇上第五琦，遂指为二子邪正。虽然，方琦未有衅时，上诗亦何足多怪。《唐诗纪事》五六。

2. []{#唐轶二十四-雍陶-2}
雍陶员外，蜀川人也。上第后，稍薄于亲党。其舅云安刘敬之罢举归三峡，素事篇章，让陶不寄书，曰：「山近衡阳虽少雁，水连巴蜀岂无鱼？」陶得诗悸赧，方有狐首之思欤。后为简州牧，自比之谢宣城、柳吴兴也。宾至则折挫之，阍者亦怠，投贽者稀得见乎。有冯道明下第，请谒，云：「与员外故旧。」阍者以道明言启之，及引进，陶诃曰：「与公昧平生，何方相识矣！」道明曰：「诵员外之言，仰员外之德；诗集中日得相见，何隔平生也？」遂吟曰：「立当青草人先见，行近白莲鱼未知。」又曰：「江声秋入寺，雨气夜侵楼。」又曰：「闭门客到常疑病，满院花开不似贫。」陶闻吟欣狎，待道明如曩昔之友。君子以雍君矜夸而好媚，冯子匪艺而求知；其两违之，文园岂尚也？《云溪友议》上。又《广记》二三九引。《古今诗话》（《诗话总龟》前集一八）。《唐诗纪事》五六。《唐才子传》七。

3. []{#唐轶二十四-雍陶-3}
雍使君陶典阳安日，简州地名。送客至桥，然情未已。揖让既久，欲更前车，客将曰：「此处呼为情尽桥，向来送迎至此礼毕。」陶下马，命笔题其桥楹，改为「折柳」。自兹送别，咸吟是诗。简郡风情不革义路矣。诗曰：「从来只有情难尽，何事名为情尽桥？自此改名为折柳，从他离恨一条条。」《鉴戒录》八。又《诗话总龟》前集一五引。《唐诗纪事》五六。《唐才子传》七。

## 曹　邺

1. []{#唐轶二十四-曹邺-1}
曹邺字业之，桂林人，为《四怨三愁五情》诗。其《怨》云：「庭花已结子，岩花犹弄色。谁令生处远，用尽春工力！」其《愁》云：「别家鬓未生，到城须似发。朝朝临水望，灞水不入越。」其《情》云：「空城野雀饥，咬咬复飞飞。忽见官仓粟，官仓无空时。」为舍人韦悫所知。力荐于主司，乃中第。看榜日，谢主司云：「一辞桂岩猿，九泣都门月。年年孟春至，看花不如雪。」《杏园宴上呈同年》云：「贤路非在天，十年行不至。一旦公道开，青云在平地。」又云：「故衣未及换，尚有去年泪。」又云：「永持共济心，莫起胡越意。」《雅言系述》（《诗话总龟》前集一〇）。

2. []{#唐轶二十四-曹邺-2}
刘驾与曹邺为友，俱攻古风诗。邺既擢第，而不即出京，俟驾成名同去，果谐所志。《唐摭言》四。《唐诗纪事》六三。

3. []{#唐轶二十四-曹邺-3}
邺能文，有特操。咸通初，为太常博士，白敏中卒，议谥，邺责其病不坚退，且逐谏臣，懿宗立，敏中病足求避位，不许。补阙王谱奏，愿听其请，无使有持宠旷职之讥。帝怒斥谱。举怙威肆行，谥曰丑。高元裕子璩，懿宗时为相，卒。邺建言，璩为宰相，交游丑杂，进取多蹊径。谥法：不思妄爱曰剌，请谥为剌。《唐诗纪事》六○。

## 刘　驾

1. []{#唐轶二十四-刘驾-1}
见曹邺[2](#唐轶二十四-曹邺-2)。

## 李群玉

1. []{#唐轶二十四-李群玉-1}
唐李群玉校书，字文山，澧州人。有诗名，散逸不乐应举，亲友强之，一上而已。尝受知于相国河东裴公休，为其延誉，因进诗，授弘文馆校书。终于荆襄间。然多狎酒徒，疑其为张祜之流。李少逢善夷谪官澧阳，备知其行止，因为纪之，乃清介高节之人，非轻率之士，疑为同人所谤。或曰：曾为荆之幕下假书题谒澧吏艾使君，李谓艾侯曰：「小子困甚，幸使君痛救之。」以戏其姓之癖也。州将以其轻脱，所济不厚也。《北梦琐言》六。又《广记》二六五引。

2. []{#唐轶二十四-李群玉-2}
李群玉，不知何许人，诗篇妍丽，才力遒健。咸通中，丞相修行杨公为奥主，进诗三百篇，授麟台雠校。《唐摭言》一〇。

3. []{#唐轶二十四-李群玉-3}
李群玉好吹笙，常使家僮奏之。又善急就章，性善养白鹅。及授校书郎东归，故卢肇送诗云：「妙吹应谐凤，工书定得鹅。」《南部新书》丙。又《诗话总龟》前集四三。《广记》二六五。《唐诗纪事》五四。

4. []{#唐轶二十四-李群玉-4}
见李膺[1](#唐轶二十二-李膺-1)。

5. []{#唐轶二十四-李群玉-5}
见王璘[3](#唐轶二十六-王璘-3)。

6. []{#唐轶二十四-李群玉-6}
李校书群玉既解天禄之任，而归涔阳。经湘中，乘舟题二妃庙诗二首，曰：「小孤洲北浦云边，二女明妆共俨然。野庙向江空寂寂，古碑无字草芊芊。东风近暮吹芳芷，落日深山哭杜鹃。犹似含嚬望巡狩，九疑如黛隔湘川。」又：「黄陵庙前莎草春，黄陵女儿茜裙新。轻舟小檝唱歌去，水远山长愁杀人。」后又题曰：「黄陵庙前春已空，子规滴血啼松风。不知精爽落何处，疑是行云秋色中。」李君自以第三篇春空便到秋色，踟蹰欲改之。乃有二女郎见曰：「儿是娥皇、女英也。二年后，当与郎君为云雨之游。」李君乃悉具所陈，俄而影灭，遂掌其神塑而去。重涉湖岭，至于浔阳。浔阳太守段成式郎中，素为诗酒之交，具述此事。段公因戏之曰：「不知足下是虞舜之辟阳侯也！」群玉题诗后二年，乃逝于洪井，段乃为诗，哭李四校书也：「酒里诗中三十年，纵横唐突世喧喧。明时不作祢衡死，傲尽公卿归九泉。」又曰：「曾话黄陵事，今为白日催。老无男女累，谁哭到泉台？」《云溪友议》中。又《广记》四九八引。《百斛明珠》（《诗话总龟》前集四九）。《唐诗纪事》五四。《唐才子传》七。

## 李　郢

1. []{#唐轶二十四-李郢-1}
李郢诗调美丽，亦有子弟标格，郑尚书颢门生也。居于杭州，疏于驰竞，终于员外郎。初将赴举，闻邻氏女有容德，求娶之，遇同人争娶之，女家无以为辞，乃曰：「备一千缗，先到即许之。」两家具钱，同日皆往。复曰：「请各赋一篇，以定胜负。负者乃甘退。」女竟适郢。初及第回江南，经苏州，遇亲知方作牧，邀同赴茶山，郢辞以决意春归，为妻作生日，亲知不放，与之胡琴、焦桐、方物等，令且寄代归意。郢为《寄内》曰：「谢家生日好风烟，柳暖花香二月天。金凤对翘双翡翠，蜀琴新上七丝弦。鸳鸯交颈期千载，琴瑟和谐愿百年。应恨客程归未得，绿窗红泪冷涓涓。」兄子咸通初来牧余杭，郢时入访犹子，留宿虚白堂，云：「阙月斜明虚白堂，寒蛩唧唧树苍苍。江风彻曙不得睡，二十五声秋点长。」《金华子》下。《唐语林》二。

## 崔　珏

1. []{#唐轶二十四-崔珏-1}
崔珏佐大魏公幕，与副车袁充常侍不叶，公俱荐之于朝。崔拜芸阁雠校，纵舟江浒。会有客以丝桐诣公，公善之，而欲振其名；命以乘马迎珏，共赏绝艺。珏应召而至，公从容为客请一篇，珏方怀怫郁，因以发泄所蓄。诗曰：「七条弦上五音寒，此艺知音自古难。唯有河南房次律，始终怜得董庭兰。」公大慙恚。《唐摭言》一一。《唐诗纪事》五八。

2. []{#唐轶二十四-崔珏-2}
崔珏侍御家寄荆州，二子凶恶，节度使刘都尉判之曰：「崔氏二男，荆南三害。」不免行刑也。《北梦琐言》三。《唐语林》二。

## 马　戴

1. []{#唐轶二十四-马戴-1}
马博士戴，大中初为太原李司空掌记，以正直被斥，贬朗州龙阳尉。戴著书，自痛不得尽忠于故府，而动天下之议。行道兴咏，寄情哀楚，凡数十篇。其《方城怀古》云：「申胥枉向秦庭哭，靳尚终贻楚国羞。」《新春闻赦》云：「道在猜谗息，仁深疾苦除。尧聪能下听，汤网本来疏。」《唐语林》二。《金华子》下。《唐诗纪事》五四。

2. []{#唐轶二十四-马戴-2}
许棠久困名场，咸通末，马戴佐大同军幕，棠往谒之，一见如旧相识。留连数月，但诗酒而已，未尝问所欲。一旦，大会宾友，命使者以棠家书授之；棠惊，莫知其来。启缄，乃知戴潜遣一介恤其家矣。《唐摭言》四。又《广记》二三五引。《唐诗纪事》五四。《唐才子传》九。

## 卢　发

1. []{#唐轶二十四-卢发-1}
白中令镇荆南，杜蕴常侍廉问长沙，时从事卢发致聘焉。发酒酣傲睨，公少不怿。因改著词令曰：「十姓胡中第六胡，也曾金阙掌洪炉，少年从事夸门地，莫向罇前喜气麄。」卢答曰：「十姓胡中第六胡，文章官职胜崔卢，暂来关外分忧寄，不称宾筵语气麄。」公极欢而罢。《唐摭言》一三。又《广记》二五一引。《诗话总龟》前集一四引。《唐诗纪事》六六。

## 刘　蜕

1. []{#唐轶二十四-刘蜕-1}
荆南解比号天荒。大中四年，刘蜕舍人以是府解及第。时崔魏公作镇，以破天荒钱七十万资蜕。蜕谢书略曰：「五十年来，自是人废；一千里外，岂曰天荒！」《唐摭言》二。又《广记》一八二引。参见关图[1](#唐轶二十六-关图-1)。

2. []{#唐轶二十四-刘蜕-2}
见令狐绹[9](#唐轶二十四-令狐绹-9)。

3. []{#唐轶二十四-刘蜕-3}
见裴休[6](#唐轶二十四-裴休-6)。

4. []{#唐轶二十四-刘蜕-4}
刘蜕文冢，其文草聚而封之，凡一千一百八十纸，有涂者、乙者，有注楷者，有覆背者、朱墨圈者。《延漏录》（陶本《说郛》三二）。

5. []{#唐轶二十四-刘蜕-5}
唐刘舍人蜕，桐庐人。早以文学应进士举，其先德戒之曰：「任汝进取，穷之与达，不望于汝。吾若没后，慎勿祭祀。」乃乘扁舟以渔钓自娱，竟不知其所适。不审是隐者，为复是渔师，莫晓其端倪也。紫微历登华贯，出典商于。霜露之思，于是乎止。临终亦戒其子如先考之命。蜀礼部尚书纂，即其息也，尝与同列言之。《北梦琐言》三。又《广记》四九九引。

## 刘鲁风

1. []{#唐轶二十四-刘鲁风-1}
刘鲁风，江西投谒所知，颇为典谒所沮，因赋一绝曰：「万卷书生刘鲁风，烟波千里谒文翁。无钱乞与韩知客，名纸毛生不为通。」《唐摭言》一○。《古今诗话》（《诗话总龟》前集三八）。

## 陆　翺

1. []{#唐轶二十四-陆翺-1}
陆翺，字楚臣，进士擢第。诗不甚高，而才调宛丽，有子弟之标格。未成名时，甚贫素，其《闲居即事》云：「衰柳欹闲苑，白门啼暮鸦。茅厨烟不动，书牖日空斜。老忆东山石，贫看南阮家。沈忧损神虑，萱草自开花。」《宴赵氏北楼》云：「殷勤赵公子，良夜竟相留。明月生东海，仙娥在北楼。酒阑珠露滴，歌迥石城秋。本为愁人设，愁人到晓愁。」题品物类亦绮美，鹦鹉、早莺、柳絮、燕子，当时甚播于人口。及第累年，无闻入召，一游东诸侯，获镪仅百万而已。竟无所成，卒于江南。长子希声，好学多艺，勤于读史，非寝食未尝释卷。中朝诸侯子弟好读史者，无及希声。昭宗朝登庸，辞疾不就，出游江外，获全危难。《金华子》上。《唐语林》二。

## 田　询

1. []{#唐轶二十四-田询-1}
宣宗舅郑仆射光，镇河中。封其妾为夫人，不受，表曰：「白屋同愁，已失凤鸣之侣；朱门自乐，难容乌合之人。」上大喜，问左右曰：「谁教阿舅作此好语？」对曰：「光多任一判官田询者掌书记。」上曰：「表语尤佳，便好与翰林一官。」论者以为不由进士，又寒士，无引援，遂止。《唐语林》三。《侯鲭录》六。《清波杂志》五。　案：田询，《侯鲭录》、《清波杂志》作「田绚」。

## 薛保逊

1. []{#唐轶二十四-薛保逊-1}
薛保逊好行巨编，自号金刚杵。太和中，贡士不下千余人，公卿之门，卷轴填委，率为阍媪脂烛之费，因之平易者曰：「若薛保逊卷，即所得倍于常也。」《唐摭言》一二。又《广记》一八一引。

2. []{#唐轶二十四-薛保逊-2}
古之制字卷纸题名姓，号曰名纸。大中年，薛保逊为举场头角，人皆体傚，方作门状。洎后仍以所怀，列于启事，随启诣公相门，号为门状门启。虽繁于名纸，各便于时也。《北梦琐言》九。

3. []{#唐轶二十四-薛保逊-3}
薛保逊，名家子，恃才与地，凡所评品，士子以之升降，时号为浮薄。相国夏侯孜尤恶之。其堂弟因名保厚以异之，由是不睦。内子卢氏，与其良人操尚略同。因季父薛监来省，卢新妇出参，俟其去后，命水涤门阈。薛监知而大怒，经宰相疏之，保逊因谪授澧州司马，凡七年不代。夏侯孜出镇，魏相暮登庸，方有征拜，而殒于郡。愚曾睹薛文数幅，其一云：「饯交亲于灞上，止逆旅氏，见数物象人，诘之。口辄动，皆云江淮岭表州县官也。呜呼，天之生民，为此辈笞挞。」又《观优》云：「绯胡折窣，莽转而出，众人皆笑，唯保逊不会。」其轻物皆此类也。卢虔灌罢夔州，以其为姊妹夫，径至澧州慰省。回至邮亭，回望而笑曰：「岂意薛保逊一旦接军事李判官，打杨柳枝乎！」澧州老军将周蔼旧曾服事，备言之。《北梦琐言》三。又《广记》二六六引。

4. []{#唐轶二十四-薛保逊-4}
见郑光[1](#唐轶二十四-郑光-1)。

## 何涓　潘纬

1. []{#唐轶二十四-何涓-1} []{#唐轶二十四-潘纬-1}
何涓，湘南人也，业辞。尝为《潇湘赋》，天下传写。少游国学。同时潘纬者，以《古镜》诗著名。或曰：「潘纬十年吟古镜，何涓一夜赋潇湘。」《唐摭言》一○。《古今诗话》（《诗话总龟》前集四）。《唐诗纪事》六三。

## 王　助

1. []{#唐轶二十四-王助-1}
唐大中初，绵州魏城县人王助举进士，有奇文。蜀自李白、陈子昂后，继之者乃此侯也。尝撰魏城县道观碑，词华典赡。于时薛逢牧绵州，见而赏之，以其邑子延遇，因改名助，字次安，壮其文类王勃也。自幼妇刊建，薛使君列衔于碑阴，以光其文。虽兵乱焚荡，而螭首岿然。好事者经过，皆税驾而览之。助后以瞽废，无闻于世。赖河东公振发增价，而子孙荣之。其子朴仕蜀，至翰林学士。《北梦琐言》五。

## 林　杰

1. []{#唐轶二十四-林杰-1}
林杰字智周，幼而聪明秀异，言发成文，音调清举。年六岁，请举童子。时父肃为闽府大将，性乐善，尤好聚书，又妙于手谭，当时名公多与之交。及有是子，益大其门。廉使崔侍郎千亟与迁职，乡人荣之。杰五岁，父因携之门脚，至王仙君霸坛，戏问：「童子能是乎？」杰遂口占云：「羽客已归云路去，丹炉草木尽雕残。不知千载归何日，空使时人埽旧坛。」父初不谓眇岁之作遽臻于此，群亲益所惊异，递相传讽，乡里喧然。自此日课所为，未几盈轴。明年，遂献唐中丞扶。唐既伸幅窥吟，耸耳皆叹，命子弟延入学院。时会七夕，堂前乞巧，因试其《乞巧》诗。杰援毫曰：「七夕今朝看碧霄，牵牛织女渡河桥。家家乞巧望秋月，穿尽红丝几万条。」唐惊曰：「真神童也。」以是乡人群来求看，填塞门巷。杰又精于琴碁及草隶书，俱自天然，不假师受。唐因与宾从碁，或全局输者，令罩之勿触，取童子来，继终其事。杰必指踪出奇，往往返胜，曲尽玄妙，时谓神助。后复业词赋，颇振声问。有《仙客入壶中赋》云：「仙客以变化随形，逍遥放情。处于外则一壶斯在，入其中则万象俱成。飞阁重楼，不是人间之状；奇花异木，无非物外之名。」至九岁，谒卢大夫贞、黎常侍殖，无不嘉奖。寻就宾见，日在䜩筵。李侍御远、赵支使容深所知仰，不舍斯须。和赵支使《咏荔枝》诗尤佳，云：「金盘摘下排朱果，红壳开时饮玉浆。」郑副史立作《奇童传》，刘制使重为序以贻之。至年十七，方结束琴书，将决西迈。无何，七月中，一旦天气澄爽，书堂前忽有异香氛氲，奇音响亮。家人出户观，见双鹤嘹唳，盘空而下，雪翎朱顶，徘徊庭际。杰欣然舍笔，跃下庭前，抱得一只。其父惊讶，恐非嘉兆，令促放，逡巡溯空而去。亲邻闻兹，咸来贺肃曰：「家藏书栉比，乃类筵鳣之表祥也。」及夕，杰偶得疾，数日而终。则知杰乃神仙谪下人世，魂灵已蜕于鹤耳。不然者，何亡之速也！《闽川名士传》（《广记》一七五）。《古今诗话》（《诗话总龟》前集二）。《唐诗纪事》五九。

## 杨　牢

1. []{#唐轶二十四-杨牢-1}
华阴杨牢幼孤，六岁时就学归，误入人家，乃父友也。二丈人弹棋次，见杨氏子，戏曰：「尔能为丈人咏此局否？」杨登时叉手咏曰：「魁形下方天顶凸，二十四寸窗中月。」父友惊抚其首，遗以梨栗，曰：「尔后必有文。」年十八，一上中进士第，有诗集六十卷。性狷急，累居幕府，主人同列多不容。同列有固护之者，与诗云：「虾蟇欲吃月，保护常教圆。」又云：「心明外不察，月向怀中圆。」又云：「罗帏苦不卷，谁道中无人。」其辞多怨恚。其妻亦有志行。在青州幕，奉使出，得疾，不诊脉服药而殒。《唐语林》三。《芝田录》（《天中记》二五）。《唐诗纪事》五三。

## 崔　橹

1. []{#唐轶二十四-崔橹-1}
崔橹酒后失虔州陆郎中肱，以诗谢之曰：「醉时颠蹶醒时羞，曲糵催人不自由。叵耐一双穷相眼，不堪花卉在前头。」《唐摭言》一二。《雍洛灵异记》（《诗话总龟》前集四一）。《唐才子传》九。

## 曹　唐

1. []{#唐轶二十四-曹唐-1}
进士曹唐，以能诗名闻当世。久举不第，常寓居江陵佛寺中亭沼。境甚幽胜，每自临翫赋诗，得两句曰：「水底有天春漠漠，人间无路月茫茫。」吟之未久，自以为常制皆不及此作。一日，还坐亭沼上，方用怡咏，忽见二妇人，衣素衣，貌甚闲冶，徐步而吟，则唐前所作之二句也。唐自以制未翌日，人固未有知者，何遽而得之？因迫而讯之，不应而去，未十余步间，不见矣。唐方甚疑怪。唐素与寺僧法舟善，因言于舟。舟惊曰：「两日前，有一少年见访，怀一碧牋，示我此诗。适方欲言之。」乃出示唐，颇惘然。数日后，唐卒于佛舍中。《灵怪集》（《广记》三四九）。《宣室志》（《类说》二三）。又张本《说郛》六引。《五代史补》一亦载，略异。《唐诗纪事》五八。

2. []{#唐轶二十四-曹唐-2}
见罗隐[9](#唐轶二十八-罗隐-9)。

3. []{#唐轶二十四-曹唐-3}
见李远[5](#唐轶二十四-李远-5)。

## 刘绮庄

1. []{#唐轶二十四-刘绮庄-1}
唐人刘绮庄为昆山尉，研穷今古，缃帙所积甚富，尝分类应用事，注释于下，如《六帖》之状，号《昆山编》。今其书尚存。《中吴纪闻》一。《吴郡志》一二。

## 邓　敞

1. []{#唐轶二十四-邓敞-1}
邓敞，封敖之门生，初随计，以孤寒不中第。牛蔚兄弟，僧孺之子，有势力，且富于财。谓敞曰：「吾有女弟未出门，子能婚乎？当为君展力，宁靳一第乎？」时敞已婚李氏矣，其父尝为福建从事，官至评事。有女二人皆善书，敞之所行卷，多二女笔迹。敞顾己寒贱，必不能致腾踔，私利其言，许之。既登第，就牛氏亲。不日挈牛氏而归，将及家，绐牛氏曰：「吾久不到家，请先往，俟卿可乎？」牛氏许之。洎到家，不敢泄其事。明日，牛氏之奴驱其辎橐直入，即出居常牛氏所玩用供帐帷幙杂物，列于庭庑之间。李氏惊曰：「此何为？」奴曰：「夫人将到，令具陈之。」李氏曰：「吾即妻也，又何夫人为！」即抚膺大哭。顷之，牛氏至，知其卖己也，请见李氏曰：「吾父为宰相，兄弟皆在郎省，纵嫌不能富贵，岂无嫁处耶？其不幸，岂唯夫人乎？今愿一切与夫人同之，夫人纵憾于邓郎，宁忍不为二女计耶？」时李氏将诉于官，二女方牵挽其袖而止。后敞以秘书少监分司，悭吝尤甚。黄巢入洛，避乱于河桥，节度使罗元杲请为副使从事。后巢寇又来，与元杲窜焉，其金帛悉藏于地中，并为群盗所得。《玉泉子》。

## 许道敏

1. []{#唐轶二十四-许道敏-1}
贡士许道敏随乡荐之初，获知于时相。是冬主文者将涖事于贡院，谒于相门。丞相大称其文学精臻，宜在公选，主文加简揖额而去。许潜知其旨，则磨厉以须，屈指试期，大挂人口。俄有张希复员外结婚于丞相奇章公之门，亲迎之夕，辟道敏为傧。道敏乘其喜气，纵酒飞章，摇珮高谈，极欢而罢。居无何，时相敷奏不称旨，移秩他郡，人情恐骇。主文不敢第于甲乙。尔后晦昧坎，不复闻达。继丁家故，垂二十载，至柘国小兵部知举年，方擢于上科。时有同年张侍郎读，一举成事，年才十九，乃道敏败于垂成之冬，傧导外郎鹊桥之夕，牛夫人所出也。差之毫厘，何啻千里！《阙史》上。又《广记》一八二引。

## 苗台符　张读

1. []{#唐轶二十四-苗台符-1} []{#唐轶二十四-张读-1}
苗台符六岁能属文，聪悟无比。十余岁博览群籍，著《皇心》三十卷。年十六及第。张读亦幼擅词赋，年十八及第。同年进士，同佐郑薰少师宣州幕。二人尝列题于西明寺之东庑，或窃注之曰：「一双前进士，两个阿孩儿。」台符，十七，不禄。读，位至正卿。《唐摭言》三。又《广记》一八二引。《古今诗话》（《诗话总龟》前集三八）。

## 李詹　狄慎思

1. []{#唐轶二十四-李詹-1} []{#唐轶二十四-狄慎思-1}
李詹，大中七年崔瑶下进士。与狄慎思皆好为酷，以灰水饮驴，荡其肠胃，然后围之以火，翻以酒调五味饮之。未几与膳夫皆暴卒，慎思亦然。《南部新书》己。

## 颜　标

1. []{#唐轶二十四-颜标-1}
见郑薰[3](#唐轶二十四-郑薰-3)。

2. []{#唐轶二十四-颜标-2}
见姚岩杰[1](#唐轶二十八-姚岩杰-1)。

## 韩　洙

1. []{#唐轶二十四-韩洙-1}
韩洙与沈询尚书中表，询怜洙，许与成事。如是历四五年，太夫人又念之，复累付干询。询知举，大中九年也。自第二人逦迤改为第七人，方定。及放牓，误为罗洙。后询见韩洙，未尝不深嗟其命。《南部新书》戊。

## 李　言

1. []{#唐轶二十四-李言-1}
有进士李岳，连举不第，夜梦人谓曰：「头上有山，何以得上第？」及觉，不可名狱，遂更名言。果中第。《感定录》（《广记》一五六）。　案：李言，《云溪友议》下作「宋言」。参见宋言[1](#唐轶二十四-宋言-1)。

## 宋　言

1. []{#唐轶二十四-宋言-1}
宋言端公，近十举而名未播。大中十一年，将取府解。言本名岳，因昼寝，似有人报云：「宋二郎秀才，若头上戴山，无因成名。但去其山，自当通泰。」觉来便思去之，不可名「狱」，遂去二「犬」，乃改为「言」。及就府试，冯涯侍郎作掾而为试官，以解首送言也。时京兆张大夫毅夫，以冯参军解送举人有私，奏谴澧州司户。再试，退解头宋言为第六十五人。知闻来唁，宋曰：「来春之事，甘已参差。」李潘舍人放牓，以言为第四人及第。言感恩最深，而为望外也。乃冯涯知人，寻亦获雪。《云溪友议》下。又《广记》二七八引。《感定录》（《广记》一五六）。　案：宋言，《感定录》作「李言」。参见李言[1](#唐轶二十四-李言-1)。

## 卢　彖

1. []{#唐轶二十四-卢彖-1}
见崔沆[1](#唐轶二十七-崔沆-1)。

2. []{#唐轶二十四-卢彖-2}
卢彖安仁，李藩侍郎门生，性简易。尝与同年生在藩座，久之，彖起更衣，藩谓门生辈本风，言讫，彖适至，闻藩言，即拱曰：「是！不敢。」藩与门生不觉失笑。宣宗尝微行，遇彖妻肩舆，左右皆走避，上即撤舆观之，大笑而去。时人盛传彖妻丑。《唐语林》七。

## 吴　畦

1. []{#唐轶二十四-吴畦-1}
见令狐滈[2](#唐轶二十四-令狐滈-2)。

## 刘虚白

1. []{#唐轶二十四-刘虚白-1}
刘虚白与太平裴公早同砚席。及公主文，虚白犹是举子。试杂文日，帘前献一绝句曰：「二十年前此夜中，一般灯烛一般风。不知岁月能多少，犹著麻衣待至公！」《唐摭言》四。又《广记》一八二引。《古今诗话》（《诗话总龟》前集二五）。《唐语林》六。《唐诗纪事》六○。　案：《唐语林》此下有「坦感之，与及第」。

2. []{#唐轶二十四-刘虚白-2}
东皋子王𪟝，字无功，有《杜康庙碑》、《醉乡记》，备言酒德。竟陵人刘虚白擢进士第，嗜酒，有诗云：「知道醉乡无户税，任他荒却下丹田。」世之嗜酒者，苟为孔门之徒，得无违告诫乎？《北梦琐言》六。又《诗话总龟》前集三九引、《唐诗纪事》六〇引。

## 封定卿　丁茂珪

1. []{#唐轶二十四-封定卿-1} []{#唐轶二十四-丁茂珪-1}
唐自大中后，进士尤盛。封定卿、丁茂珪场中头角，举子。与其交者，必先登第，而二公各二十举方成名。何进退之相悬也？先是李都、崔雍、孙瑝、郑嵎四君子，蒙其盼睐者，因是进升。故曰：「欲得命通，问瑝、嵎、都、雍。」《北梦琐言》一一。又《广记》一八二引。

## 卢献卿

1. []{#唐轶二十四-卢献卿-1}
范阳卢献卿，大中中举进士，词藻为同流所推。作《愍征赋》数千言，时人以为庾子山《哀江南》之亚，今谏议大夫司空图为注之。连不中第，薄游衡湘，至郴而病，梦人赠诗曰：「卜筑郊原古，青山唯四邻。扶疏遶台榭，寂寞独归人。」后旬日而殁，郴守为葬之近郊，果以夏初窆，皆符所梦。《本事诗·征咎》。《古今诗话》（《诗话总龟》前集三五）。

## 韦颛　韦光

1. []{#唐轶二十四-韦颛-1} []{#唐轶二十四-韦光-1}
大中年，韦颛举进士，词学优赡，而贫窭滋甚，岁暮饥寒，无以自给。有韦光者，待以宗党，后名殷裕之□。辍所居外舍馆之。放牓之夕，风雪凝互，报光成名者络绎而至。颛略无登第之耗，光延之于堂际小阁，备设肴馔慰安之，见光婢妾罗列衣装，仆者排比鞍马。颛夜分归于所止，拥炉而坐，愁叹无已，候光成名，将修贺礼。寝榻迫于坏牖，以横竹挂席蔽之。簷际忽有鸣枭，顷之集于竹上，颛神魄惊骇，杖策出户逐之，飞起复还，久而方去。谓仆者曰：「我失意亦无所恨，妖禽作怪如此，兼恐横罹灾患。」俄而禁鼓忽鸣，牓到，颛已登第，光之服用车马悉皆遗焉。世以𫛳至枭鸣，不祥之兆，近观数事亦不然乎！《剧谈录》下。又《广记》四六二引。

## 纥干峻

1. []{#唐轶二十四-纥干峻-1}
大中中，纥干峻与魏争府元，而纥干屈居其下。翌日，暴卒。时峻父方镇南海，由是为无名子所谤，曰：「离南海之日，应得数斤；当北阙之前，未消一捻。」因此峻兄弟皆罢举。《唐摭言》二。又《广记》一七八引。

## 李　渎

1. []{#唐轶二十四-李渎-1}
大中三年，李褒侍郎知举，试《尧仁如天赋》。宿州李使君弟渎不识题，讯同铺，或曰：「止于『尧之如天』耳！」渎不悟，乃为句曰：「云攒八彩之眉，电闪重瞳之目。」赋成将写，以字数不足，忧甚。同辈绐之曰：「但一联下添一『者也』，当足矣。」褒览之大笑。《唐语林》七。

## 杨仁赡

1. []{#唐轶二十四-杨仁赡-1}
贬前乡贡进士杨仁赡为康州参军，驰驿发遣。仁赡女弟出嫁前进士于瓌，纳函之朝，有期周恤，仁赡不易其日，宪司纠论，遂坐贬。《东观奏记》上。

## 范琼　陈皓　彭坚

1. []{#唐轶二十四-范琼-1} []{#唐轶二十四-陈皓-1} []{#唐轶二十四-彭坚-1}
范琼者，不知何许人也，开成年与陈皓、彭坚同时同艺，寓居蜀城。三人善画人物、佛像、天王、罗汉、鬼神，三人同手于诸寺图画佛像甚多。会昌年除毁后，余大圣慈一寺佛像得存。及宣宗皇帝再兴佛寺，三人于圣寿寺、圣兴寺、浄众寺、中兴寺，自大中至干符，笔无暂释，图画二百余间墙壁，天王佛像，高僧经验，及诸变相，名目虽同，形状一无同者。自淳化五年、咸平三年，两遇兵火，得存三寺笔迹。《益州名画录》上。《宣和画谱》二。《图绘宝鉴》二。

2. []{#唐轶二十四-范琼-2} []{#唐轶二十四-陈皓-2} []{#唐轶二十四-彭坚-2}
陈皓、彭坚者，不知何许人也，开成中与范琼寓止蜀城。大中年府主杜相公悰起浄众等寺门屋，相国知三人中范琼年齿虽低，手笔称冠矣；因请陈、彭二公各画天王一堵，各令一客将伴之，以幔幙遮蔽，不令相见，欲验谁之强弱。至画告毕之日，相国与诸府寮彻其帏幕，南畔仗剑振威者彭公笔，北畔持弓奋赫者陈公笔，二公笔力相似，观者莫能升降。大约宗师吴道玄之笔，而傅采拂澹过之。《益州名画录》上。

## 梁新　赵鄂

1. []{#唐轶二十四-梁新-1} []{#唐轶二十四-赵鄂-1}
医者，意也。古人有不因切脉随知病源者，必愈之矣。唐崔魏公铉镇渚宫，有富商船居，中夜暴亡，迨晓，气犹未绝。邻房有武陵医士梁新闻之，乃与诊视曰：「此乃食毒也。三两日得非外食耶？」仆夫曰：「主公少出船，亦不食于他人。」梁新曰：「寻常嗜食何物？」仆夫曰：「好食竹鸡，每年不下数百只。近买竹鸡，并将充馔。」梁新曰：「竹鸡吃半夏。必是半夏毒也。」命捣姜捩汁，折齿而灌之，由是方苏。崔魏公闻而异之，召到衙，安慰称奖，资以仆马钱帛入京，致书朝士，声名大振。仕至尚医奉御。有一朝士诣之，梁奉御曰：「何不早见示！风疾已深矣。请速归处置家事，委顺而已。」朝士闻而惶遽告退，策马而归。时有鄜州马医赵鄂者，新到京都，于通衢自榜姓名，云「攻医术士」。此朝士下马告之，赵鄂亦言疾已危，与梁生所说同矣，谓曰：「只有一法，请官人剩吃消梨，不限多少时，咀龁不及，捩汁而饮，或希万一。」此朝士又策马归，以书筒质消梨，马上旋龁。到家旬日，唯吃消梨，顿觉爽朗，其恙不作。却访赵生感谢。又访梁奉御，具言得赵生教也。梁公惊异，且曰：「大国必有一人相继者。」遂召赵生，资以仆马钱帛，广为延誉，官至太仆卿。《北梦琐言》一○。又《广记》二一九引。

2. []{#唐轶二十四-梁新-2} []{#唐轶二十四-赵鄂-2}
见唐宣宗[33](#唐轶三-唐宣宗-33)。

3. []{#唐轶二十四-梁新-3} []{#唐轶二十四-赵鄂-3}
又省郎张廷之有疾，诣赵鄂，才诊脉，说其疾宜服生姜酒一盏，地黄酒一杯。仍谒梁新，所说并同，皆言过此即卒。自饮此酒后，所疾寻平。他日为时相坚虐一杯，诉之不及，其夕乃卒。时论谓之二妙。《闻奇录》（《广记》二一九）。《玉泉子》。

## 陈　陶

1. []{#唐轶二十四-陈陶-1}
严宇牧豫章，陈陶隐西山，操行清洁。宇欲挠之，遣小妓莲花往侍焉。陶殊不采，妓乃献诗求去，云：「莲花为号玉为腮，珍重尚书遣妾来。处士不生巫峡梦，虚劳神女下阳台。」陶答曰：「近来诗思清于水，老去风情薄似云。已向升天得门户，锦衾深愧卓文君。」《丽情集》（《类说》三九）。《艺苑雌黄》亦引之（《苕溪渔隐丛话》后集一六）。《唐诗纪事》六〇。《唐才子传》八。

2. []{#唐轶二十四-陈陶-2}
大中年，洪州处士陈陶者，有逸才。歌诗中似负神仙之术，或露王霸之说，虽文章之士，亦未足凭。而以诗见志，乃宣父之遗训也。其诗句云：「江湖水深浅，不足掉鲸尾。」又云：「饮冰狼子瘦，思日鹧鸪寒。」又云：「中原不是无麟凤，自是皇家结网疏。」又云：「一鼎雄雌金液火，十年寒暑鹿霓衣。寄与东流任斑鬓，向隅终守铁梭飞。」诸如此例，不可殚记。著《癖书》十卷，闻其名而未尝见之。或云：《癖书》是钟离从事陈岳所著。今两存之。　《北梦琐言》五。

3. []{#唐轶二十四-陈陶-3}
唐陈陶以诗名，兼释、老学，自号三教布衣。《海录碎事》九下。

## 张　顶

1. []{#唐轶二十四-张顶-1}
见蔡京[1](#唐轶二十四-蔡京-1)。

## 轩辕集

1. []{#唐轶二十四-轩辕集-1}
罗浮先生轩辕集年过数百而颜色不老，立于床前则发垂至地，坐于暗室则目光可长数丈。……及上召入内庭，遇之甚厚。每与从容论道，率皆叶于上意。因问曰：「长生之道可致乎？」集曰：「撤声色，去滋味，哀乐如一，德施无偏，自然与天地合德，日月齐明，则致尧舜禹汤之道，而长生久视之术何足难哉？」又问：「先生之道孰愈于张果？」曰：「臣不知其他，但少于果耳。」……又问曰：「朕得几年天子？」即把笔书曰四十年，但十字挑脚。上笑曰：「朕安敢望四十年乎！」及晏驾，乃十四年也。集初辞上归山，自长安至江陵，于一布囊中探金钱以施贫者，约数十万。中使从之，莫知其所出。既至，中路忽亡其所在，使臣惶恐不自安。后数日，南海奏先生归罗浮山矣。《杜阳杂编》下。又《广记》四八引。《南部新书》丙。

2. []{#唐轶二十四-轩辕集-2}
轩辕先生居罗浮山，宣宗召入禁中。能以桐竹叶满手按之悉成钱。先生又能散发箕踞，用气吹其发，一一条直如植。《大中遗事》（张本《说郛》七四）。《唐语林》七。

3. []{#唐轶二十四-轩辕集-3}
见唐宣宗[45](#唐轶三-唐宣宗-45)。

## 知　玄

1. []{#唐轶二十四-知玄-1}
释知玄，字后觉，姓陈氏，眉州洪雅人也。曾祖图南，任梓州射洪县令。祖宪，考邈，皆名塲不捷。母魏氏梦月入于怀，因而载诞，虽乳哺未能言，见佛像僧形，必含喜色。五岁，祖令咏花，不数步成云：「花开满树红，花落万枝空，唯余一朵在，明日定随风。」祖吟叹不怿曰：「吾育此孙，望其登甲科，雪二代之耻。今见孺子志矣，非贻厥也已，必从空门，乖始望也。」七岁，果遇法泰法师在宁夷寺讲《湼槃经》。寺与居邻，玄日就讲集所，一聆法语，若覩前因。是夕梦其寺殿，佛手摩其顶。寤启祖父，乞为勤策，亲党观其必不可抑夺，故听之。年十一，遂其削发。《宋高僧传》六。

2. []{#唐轶二十四-知玄-2}
见李商隐[8](#唐轶二十二-李商隐-8)。

## 郑神佐女

1. []{#唐轶二十四-郑神佐女-1}
唐大中年，兖州奏：先差赴庆州行营押官郑神佐阵没，其室女年二十四，先亡父未行营已前，许嫁右骁雄军健李玄庆，未受财礼。阿郑知父神佐阵没，遂与李玄庆休亲。截发往庆州北怀安镇，收亡父遗骸，到兖州瑕丘县进贤乡，与亡母合葬讫，便于茔内筑庐。识者曰：女子适边取父遗骸合葬，烈而且孝，诚可嘉也。庐墓习于近俗，国不能禁，非也。广引礼经而证之。《北梦琐言》一。《广记》二七○。

## 顾师言

1. []{#唐轶二十四-顾师言-1}
大中中，日本国王子来朝，献宝器音乐，上设百戏珍馔以礼焉。王子善围棋，上勅顾师言待诏为对手。王子出楸玉局，冷暖玉棋子。云本国之东三万里有集真岛，岛上有凝霞台，台上有手谈池，池中生玉棋子，不由制度，自然黑白分焉。冬温夏冷，故谓之冷暖玉。又产如楸玉，状类楸木，琢之为棋局，光洁可鉴。及师言与之敌手，至三十三下，胜负未决。师言惧辱君命，而汗手凝思，方敢落指，则谓之镇神头，乃是解两征势也。王子瞪目缩臂，已伏不胜，回语鸿胪曰：「待诏第几手耶？」鸿胪诡对曰：「第三手也。」师言实第一国手矣。王子曰：「愿见第一。」曰：「王子胜第三方得见第二，胜第二方得见第一。今欲躁见第一，其可得乎？」王子掩局而吁曰：「小国之一不如大国之三，信矣。」今好事者尚有顾师言三十三镇神头图。《杜阳杂编》下。又《广记》二二八引。《北梦琐言》一。《南部新书》壬。

# 唐人轶事汇编卷二十五

## 夏侯孜

1. []{#唐轶二十五-夏侯孜-1}
夏侯孜相国未偶，伶俜风尘，蹇驴无故坠井。每及朝士之门，舍逆旅之馆，多有龃龉。时人号曰「不利市秀才」。后登将相。《北梦琐言》三。《广记》二七五引作《摭言》。《实宾录》六。

2. []{#唐轶二十五-夏侯孜-2}
张侍郎为河阳乌司徒从事，同幕皆是名辈。有道流殷九霞来自青城山，有知人之鉴。乌公问以年寿官禄，九霞曰：「司徒贵极藩服，所望者秉持钧轴，封建茅土。惟在保守勋庸，苞贮仁义。享福隆厚，殊不可涯。」既而遍问宾僚，九霞曰：「其间必有台辅。」时乌公重一裴副使，应声曰：「裴中丞是宰相否？」九霞曰：「若以目前人事言之，当如尊旨。以某所观，即不在此。」时夏侯相国为馆驿巡官，且形质低悴。乌因戏曰：「裴副使不作宰相，莫是夏侯巡官否？」对曰：「司徒所言是矣。」乌公抚掌而笑曰：「尊师莫错否？」九霞曰：「某山野之人，早修直道，无意于名宦金玉。盖以所见，任直而道耳。」乌公曰：「如此则非某所知也。然其次贵达者为谁？」曰：「张支使虽不居廊庙，履历清途，亦至荣显。」……其后谯公显赫令名，再居鼎铉。《剧谈录》上。又《广记》二二四引。

3. []{#唐轶二十五-夏侯孜-3}
夏侯孜为左拾遗，常着绿桂管布衫朝谒。开成中，文宗无忌讳，好文，问孜衫何太麄澁。具以桂布为对，此布厚，可以欺寒。他日上问宰臣：「朕察拾遗夏侯孜，必贞介之士。」宰相具以密行，今之颜、冉。上嗟叹久之，亦効着桂管布，满朝皆倣効之，此布为之贵也。《芝田录》（《广记》一六五）。《玉泉子》。

4. []{#唐轶二十五-夏侯孜-4}
崔郢中丞为京尹。三司使永达亭子宴丞郎，崔乘醉突饮，夏侯孜为户部使，问曰：「尹曾任给、舍否？」崔曰：「无。」孜曰：「若不历给、舍，尹不合冲丞郎宴。」命酒𫄙下筹进罚爵，取三大器满饮之，良久方起。笞引马前军将至死。寻出为宾客分司。《唐语林》七。《卢氏杂说》（《广记》二三三）。《玉泉子》。《南部新书》辛。

5. []{#唐轶二十五-夏侯孜-5}
见李景让[5](#唐轶二十四-李景让-5)。

6. []{#唐轶二十五-夏侯孜-6}
宣宗崩，内官定策立懿宗，入中书商议，命宰臣署状。宰相将有不同者，夏侯孜曰：「三十年前，外大臣得与禁中事；三十年以来，外大臣固不得知。但是李氏子孙，内大臣立定，外大臣即北面事之，安有是非之说？」遂率同列署状。《唐语林》七。

7. []{#唐轶二十五-夏侯孜-7}
丞相夏侯公为宣宗山陵使，有司妙选陵寝，虽山形外正，而蕴石中顽。丞相衔命，以丰价募丁匠开凿皇堂，弥月不就。京府两邑隶纳锻具，联车以载，辙迹相望，至则镬醯以沃之，且煎且凿。役百万丁力，孜孜矻矻，竟日所攻，不及函丈。暨石工告毕，百步夷然，于柏寝之上得折钗半股，其长如掌，衔于顽石间。匠者抉取以献夏侯公。公以园陵甫及，圣情哀慕，寝而不奏。《阙史》上。又《广记》四〇五引。

8. []{#唐轶二十五-夏侯孜-8}
咸通十年停贡举。前一年，日者言：己丑年无文柄，值「至仁」必当重振。明年上加尊号，内有「至仁」两字，韩褒为补阙，上疏请复之。夏侯孜谓杨元翼云：「李九丈行不得事，我行之。」九丈即衞公也。《唐语林》七。

9. []{#唐轶二十五-夏侯孜-9}
夏侯相孜与王生同在场屋。王生有时价，孜且不侔矣。尝落第，偕游于京西，凤翔连帅馆之。一日从事有宴召焉。酒酣，从事以骰子祝曰：「二秀才若俱得登第，当掷堂印。」王生自负才雅，如有德色，怒曰：「吾诚浅薄，与夏侯孜同年乎？」不悦而去。孜及第，累官至宰相，王竟无所闻。孜在蒲津，王生之子不知其故，偶获孜与父平昔所尝往来笔札累十幅，皆孜手迹也，欣然挈之以谒孜，孜既见，问其所欲，一以依之。即召诸从事以话其事。《玉泉子》。又《广记》一七七引。

10. []{#唐轶二十五-夏侯孜-10}
唐相国夏侯公孜，富贵后得彭素之术，甚有所益。出镇蒲中，悦一娼妓，不能承奉，以致尾闾之泄，因而致卒。有夏侯长官者，本反初僧也。曾依相国门庭，乱离后，挈家寄于凤州山谷。寻亦物故，惟寡妻幼子而已。夏妪献此术于节使满存相公，大获濡济。其子名籍，学吟诗，入西川依托勋臣，为幕下从事，时人号为「夏侯驴子」，乃世济其鄙猥也。仆闻之于强山人甚详，亦尝与籍相识。籍子壻罗峤，与仆相知，亦多蓄姬妾。疑其染夏氏之风。然夏侯长官者，得非相国之师乎？《北梦琐言》一一。

11. []{#唐轶二十五-夏侯孜-11}
李敬者，本夏侯谯公之佣也。公久厄塞名场，敬寒苦备历，或为其类所引曰：「当今北面官人，入则内贵，出则使臣，到所在打风打雨。你何不从之？而孜孜事一个穷措大，有何长进！纵不然，堂头官人，此辈谓堂吏为官人。丰衣足食，所往无不克。」敬冁然曰：「我使头及第后，还拟作西川留后官。」众官大笑。时谯公于壁后闻其言。凡十余岁，公自中书出镇成都，临行有以邸吏托者，一无所诺。至镇，用敬知进奏，既而鞅掌极矣。向之笑者，率多投之矣。《唐摭言》一五。又《广记》二七五引。

## 杜审权

1. []{#唐轶二十五-杜审权-1}
杜审权，大中十二年知举，放卢处权。有戏之曰：「座主审权，门生处权，可谓权不失权。」《南部新书》戊。

2. []{#唐轶二十五-杜审权-2}
礼部故事：每年主司中场多作风采。郑詹尹知举第一，李侍郎藩知举落人极多，唯许下杜相公帖日，每去一人，必吁嗟移时。《唐语林》三。

3. []{#唐轶二十五-杜审权-3}
见冯涓[1](#唐轶三十七-冯涓-1)。

4. []{#唐轶二十五-杜审权-4}
杜相审权镇浙西，性宽厚，左右僮仆希见其语。在翰林最久，习于慎密。在镇三岁，自初视事，坐于东厅，至其罢去，未尝易处。虽大臣经过，亦不逾中门。视事之暇，日未夕，非有故，不还私室。端默敛袵，常若对宾旅。夏日中欲寝息，则顾军将令下帘。或四顾无人，即自起去帘钩，以手捧轴，徐下帘至地，方拱退。进止雍容如画。时杜悰先达，人谓之老杜相，审权为小杜相。《唐语林》四。　案：本条原出《金华子》上，但原书无「视事之暇」至「方拱退」一段。本条末三句又见《南部新书》戊。

## 毕　𫍯

1. []{#唐轶二十五-毕𫍯-1}
毕相𫍯家素贱。李中丞者，有诸院兄弟与𫍯熟。𫍯至李氏子书室中，诸子赋诗，𫍯亦为之。顷者李至，观诸子诗，又见𫍯所作，称其美。𫍯初亦避之。李问曰：「此谁作也？」诸子不敢隐，乃曰：「某叔，顷来毕𫍯秀才作也。」𫍯遂出见。既而李呼左右责曰：「何令马入池中，践浮萍皆聚，芦荻斜倒？」怒甚，左右莫敢对。𫍯曰：「萍聚只因今日浪，荻斜都为夜来风。」李大悦，遂留为客。《唐语林》三。

2. []{#唐轶二十五-毕𫍯-2}
唐相毕𫍯，吴乡人，词学器度，冠于侪流。擢进士，未遂其志。尝谒一受知朝士者，希为改名，以期亨达。此朝士讥其鹾贾之子，请改为𫍯字，相国忻然，受而谢之。竟以此名登第，致位台辅。前之朝士，慙悔交集也。《北梦琐言》三。

3. []{#唐轶二十五-毕𫍯-3}
毕𫍯相公及第年，与一二同人听响卜。夜艾人稀，久无所闻。俄遇人投骨于地，群犬争趋，又一人曰：「后来者必衔得。」《唐摭言》八。又《广记》一八一引。

4. []{#唐轶二十五-毕𫍯-4}
毕𫍯，本估客之子，连升甲乙科，杜琮为淮南节度使，置幕中，始落盐籍。文学优赡，遇事无滞，在翰林，上恩顾特异，许用为相，深为丞相令狐绹所忌。自邠宁连移凤翔、昭义、北门三镇，皆绹缓其入相之谋也。𫍯思有以结绹，在北门求得绝色，非人世所易有，盛饰朱翠，专使献绹。绹一见之心动，谓其子曰：「尤物必害人。毕太原于吾无分，今以是饵吾，将倾吾家族也。」一见返之。专人不敢将回，驿候𫍯意。𫍯又沥血输启事于绹，绹终不纳，乃命郡吏货之。东头医官李玄伯，上所狎昵者，以钱七十万致于家，乃舍之正堂，玄伯夫妻执贱役以事焉。逾月，尽得其欢心矣，乃进于上。上一见惑之，宠冠六宫。玄伯烧伏火丹砂进之，以市恩泽，致上疮疾，皆玄伯之罪也。懿宗即位，玄伯与山人王岳、道士虞紫芝，俱弃市。《东观奏记》下。

5. []{#唐轶二十五-毕𫍯-5}
唐毕相𫍯，家本寒微。其渭阳为太湖县伍伯，伍伯，即今号杂职行杖者。相国耻之，俾罢此役，为除一官。累遣致意，竟不承命。特除选人杨载宰此邑。参辞，特于私第延坐与语，期为落此猥籍，津送入京。杨令到任，具达台旨。伍伯曰：「某下贱人也。岂有外甥为宰相耶？」杨令坚勉之，乃曰：「某每岁公税，享六十𦈏事例钱，苟无败阙，终身优渥。不审相公欲为致何官职。」杨令具以闻，相国叹赏，亦然其说，竟不夺其志也。近者蜀相庾公传素，与其从弟凝绩，曾宰蜀州唐兴县。郎吏有杨会者，庾氏之昆弟深念之。洎迭秉蜀政，为杨会除长马以酬之。杨会曰：「某之吏役，远近皆知，忝冒为官，宁掩人口？岂可将数千家供待，而博一虚名长马乎？」虽强假军职，除授检校官，竟不舍县役。亦毕舅之次也。《北梦琐言》四。又《广记》四九九引。《唐语林》七。

## 杨　收

1. []{#唐轶二十五-杨收-1}
唐相国杨收，江州人。祖为本州都押衙。父直，为兰溪县主簿，生四子：发、假、收、严，皆登进士第。收即大拜，发以下皆至丞郎。发以春为义，其房子以柷以乘为名。假以夏为义，其房子以煚为名。收以秋为义，其房子以巨、鏻、镳、鉴为名。严以冬为义，其房子以注、涉、洞为名。尽有文学，登高第，号曰修行杨家，与静恭诸杨，比于华盛。收相少年于庐山修业，一日，寻幽至深隐之地，遇一道者，谓曰：「子若学道，即有仙分。必若作官，位至三公，终焉有祸。能从我学道乎？」收持疑，坚进取之心，忽道人之语。他日虽登廊庙，竟罹南荒之殛，悲夫！薛泽补阙乃杨氏之女孙壻，尝语之。《北梦琐言一二。又《广记》一五五引。《唐诗纪事》四七。

2. []{#唐轶二十五-杨收-2}
见崔澹[2](#唐轶二十五-崔澹-2)。

3. []{#唐轶二十五-杨收-3}
见曹确[2](#唐轶二十五-曹确-2)。

4. []{#唐轶二十五-杨收-4}
咸通中，崔安潜以清德峻望，为镇时风，宰相杨收师重焉。欲设食相召，无由可入，先请崔公之门人，方便为言，至于再三，终未许。杨意转坚。稍稍亦有流言，或劝崔曰：「时相不可坚拒。」不得已而许之。杨喜甚，遽令排比，然后请日祗候。先是，崔公亲情间人亦与杨通旧，欲求事，请公言之，终难启口。将赴杨之召，谓亲情曰：「修行今召我食。明日尔但与侧近祗候，此际必言之。倘或要见，尔便须即来。」及崔到杨舍，见厅馆铺陈华焕，左右执事皆双鬟珠翠，崔公不乐。饮馔及水陆之珍，台盘前置香一炉，烟出成楼阁之状。崔别闻一香气，似非烟炉及珠翠所有者，心异之，时时四顾，终不谕香气。移时，杨曰：「相公意似别有所瞩。」崔公曰：「某觉一香气异常酷烈。」杨顾左右，令于厅东间合子内缕金案上，取一白角楪子，盛一漆毬子，呈崔公曰：「此是罽宾国香。」崔大奇之。宴罢返归，竟不说得亲情求事。据《太宗实录》云：「罽宾国进拘物头花，香闻数里。」疑此近是。又见杨门人说：相公每下朝，常弄一玉婆罗门子，高数寸，莹彻精巧可爱。云是于阗王内库中物。《卢氏杂说》（《广记》二三七）。

5. []{#唐轶二十五-杨收-5}
见裴坦[5](#唐轶二十五-裴坦-5)。

## 路　岩

1. []{#唐轶二十五-路岩-1}
路岩幼病，有人称善医禳之术，岩用之不效，叹曰：「此盲郭璞也。」《搔首集》（《云仙杂记》七）。

2. []{#唐轶二十五-路岩-2}
元和初，黜八司马。韦执谊崖州，韩泰处州，柳宗元永州，刘禹锡朗州，韩晔杭州，凌准连州，程异郴州。及咸通中，韦保衡、路岩作相，除不附己者十司户。崔沆循州，李渎绣州，萧遘播州，崔彦融雷州，高湘高州，张颜潘州，李贶勤州，杜裔休端州，杜彦持义州，李藻费州。内绣州、潘州、雷州三人不回。初高湜与弟湘少不相睦，咸通末，既出高州，湜雅与路岩相善，见岩阳救湘。岩曰：「某与舍人皆是京兆府荷枷者。」先是刘瞻志欲除岩，温璋希旨，别制新枷数十待之。瞻以人情附己，不甚缄密，其计泄焉。故居岩之后。湜既知举，而问岩所欲言，时岩以去年停举，已潜奏恐有遗滞，请加十人矣，即托湜以五人。湜喜其数宽，形于颜色。不累日十人勅下，湜未之知。岩执诏笑谓湜曰：「前者五人，侍郎所惠也。今之十人，某自致之。」湜竟依其数放焉。湘到任，愤湜不佑己，尝赋诗云「唯有高州是富家」之句焉。《玉泉子》。

3. []{#唐轶二十五-路岩-3}
见曹确[2](#唐轶二十五-曹确-2)。

4. []{#唐轶二十五-路岩-4}
路相岩与崔雍同在崔相铉幕。雍恃己名声，因醉，抚岩背曰：「路子路子！争得共崔雍同恩门？」岩恨之。岩为丞相，会和州不守，有石琼者讼之，乃赐雍死。《唐语林》七。

5. []{#唐轶二十五-路岩-5}
宣宗以后，近代宰相，堂判俊赡，无及路公岩者。杜尚书慆，邠公之弟，牧泗州，为庞勋所围，以孤城保全于巨贼之中。高锡望牧滁州，婴城固守而死。岩判崔雍状引二子以证其事云「锡望守城而死，已有追荣；杜慆孤城获全，寻加殊奖。」《金华子》上。《唐语林》二。

6. []{#唐轶二十五-路岩-6}
见韦保衡[3](#唐轶二十五-韦保衡-3)、[4](#唐轶二十五-韦保衡-4)。
7. []{#唐轶二十五-路岩-7}
见韦保衡[3](#唐轶二十五-韦保衡-3)、[4](#唐轶二十五-韦保衡-4)。

8. []{#唐轶二十五-路岩-8}
路岩出镇坤维也，开远中衢恣为瓦石所击，故京兆尹温璋诸子之党也。岩以薛能自尚书郎权京兆尹府事，李𧏖之举也，至是岩谓能曰：「临行劳以瓦砾相饯。」能徐举手板对曰：「旧例：宰相出镇，府司无例发人防送。」岩有惭色。懿宗晚节，朝政多门，岩年少固位，邂逅致此。一旦失势，当歧路者，率多仇隙附丽之徒，钓射时态，志在谀媚，雷同一词，中外腾沸，其实未然也。始岩在淮南，与崔铉作度支使，除监察，不十年，城门不出，而致位卿相。物禁太盛，暴贵不祥，良有以哉。初铉以岩为必贵，常曰：「路十终须与他那一官也。」自监察入翰林，铉犹在淮南，闻之曰：「路十如今便入翰林，如何得老去。」皆如所言。《玉泉子》。又《广记》一八八引。《续世说》四。《唐语林》七、三。

9. []{#唐轶二十五-路岩-9}
见刘瞻[5](#唐轶二十五-刘瞻-5)。

10. []{#唐轶二十五-路岩-10}
唐路侍中岩，风貌之美，为世所闻。镇成都日，委执政于孔目吏边咸，日以妓乐自随，宴于江津。都人士女怀掷果之羡，虽衞玠、潘岳，不足为比。善巾裹，蜀人见必效之。后乃翦纱巾之脚，以异于众也。闾巷有袨服修容者，人必讥之曰：「尔非路侍中耶！」尝过鬻豚之肆，见侩豕者谓屠者曰：「此豚端正，路侍中不如。」用之比方，良可笑也。以官妓行云等十人侍宴，移镇渚宫日，于合江亭离筵赠行云等《感恩多》词，有「离魂何处断，烟雨江南岸。」至今播于倡楼也。《北梦琐言》三。《唐语林》四。

11. []{#唐轶二十五-路岩-11}
路侍中岩在西蜀，尝夏日纳凉于毬场厅中，使院小吏罗九皋巾裹步履，有似裴条郎中，大貂遥见，促召衫带，逼视方知其非，因笞之。《北梦琐言》四。

## 曹　确

1. []{#唐轶二十五-曹确-1}
唐曹相国确判计，亦有台辅之望。或梦剃度为僧，心甚恶之。有一士占梦多验，相国召之，具以所梦语之。此人曰：「前贺侍郎，旦夕必登庸。出家者号剃度也。」无何，杜相出镇江西，而相国大拜也。《北梦琐言》一○。又《广记》二七八引。《绅脞说》（《分门古今类事》八）。

2. []{#唐轶二十五-曹确-2}
咸通末，曹相确、杨相收、徐相商、路相岩同为宰相。杨、路以弄权卖官，曹、徐但备员而已。长安谣曰：「『确』『确』无论事，钱财总被『收』。『商』人都不管，货『赂』几时休？」《唐语林》七。《南部新书》甲。《唐诗纪事》四八。

## 曹　汾

1. []{#唐轶二十五-曹汾-1}
曹汾尚书镇许下，其子希干及第，用钱二十万。榜至镇，开贺宴日，张之于侧。时进士胡锜有启贺，略曰：「桂枝折处，著莱子之采衣；杨叶穿时，用鲁连之旧箭。」汾之名第同故也。又曰：「一千里外，观上国之风光；十万军前，展长安之春色。」《唐摭言》三。《唐诗纪事》五二。

## 徐　商

1. []{#唐轶二十五-徐商-1}
徐商相公尝于中条山万固寺泉入院读书。家庙碑云：「随僧洗钵。」《唐摭言》七。《唐诗纪事》四八。

2. []{#唐轶二十五-徐商-2}
见曹确[2](#唐轶二十五-曹确-2)。

3. []{#唐轶二十五-徐商-3}
前朝宰相罕有不左降者，唯徐商特致公直，数十年不曾有累。其子齐国公彦若亦以忠于上，和于众，竟无贬谪之祸。《中朝故事》。

## 于　琮

1. []{#唐轶二十五-于琮-1}
见唐宣宗[48](#唐轶三-唐宣宗-48)。

2. []{#唐轶二十五-于琮-2}
见广德公主[2](#唐轶四-广德公主-2)。

3. []{#唐轶二十五-于琮-3}
自咸通、干符已来，京国察相者殊多，言事适中者甚少。愚之所识处士丁重，善于相人吉凶，屡有奇验。于都尉方判盐铁，频有宰弼之耗。时路相国秉钧持权，与之不叶。一旦重在新昌私第，值于公适至，路曰：「某与之宾朋，处士垂箔细看此人，终作宰相否？」备陈饮馔，留连数刻。既去，问之曰：「所见何如？」重曰：「入相必矣，兼在旬月之内。」路公笑曰：「见是帝王密亲，复作盐铁使尔。」重曰：「不然。请问于之恩泽何如宣宗朝郑都尉？」相国曰：「又安可比乎？」重曰：「郑为宣宗注意久之，而竟不为相，岂将人事可以斟酌？某比不熟识于侍郎，今日见之，观其骨状，真为贵者。其次风仪秀整，礼貌谦揖，如百斛巨器，所贮尚空其半，安使不受益于禄位哉！苟逾月不居廊庙，某无复更至门下。」路曰：「处士可谓弘远矣。」其后浃旬，于果登台铉。路相国每见朝士，大为称赏。由兹声动京邑，车马造门者甚众，凡有所说，其言皆验。后居终南山，好事者亦至其所。《剧谈录》上。又《广记》二二三引。《续世说》三。

4. []{#唐轶二十五-于琮-4}
于琮班中有时袖饼而食，或以遗同列。《常朝记》（《云仙杂记》五）。

## 韦保衡

1. []{#唐轶二十五-韦保衡-1}
韦保衡尝访同人家，方坐，有李巨新及第，亦继至。保衡以其后先匿于帷下，既入，曰：「有客乎？」同人曰：「韦保衡秀才，可以出否？」巨新成事甚自得，徐曰：「出也何妨？」保衡竟不之出。洎保衡尚主为相，李𧏖镇岐下，巨新方自山北旧从事辟焉。又保衡初既登第，独孤云除西川辟在幕中，乐籍间有佐酒者，副使李甲属意时久，以逼于他适，私期回将纳焉。保衡既至，不知所之，祈于独孤，且将解其籍。李至，意殊不平，每在宴席，辄以语侵保衡。保衡不能容，即携其妓以去。李益怒之，屡言于云，云不得已，命飞牒追之而回。无何，堂牒追保衡赴阙下，乃尚同昌公主也。李固惧之矣。不日，保衡复入翰林，李闻之，登时而卒。《玉泉子》。

2. []{#唐轶二十五-韦保衡-2}
韦保衡欲除裴修为省郎，时李璋为右丞，韦先遣卢望来申意，探其可否。李曰：「相公但除，不合先问某。」卢以时相事权设为李所沮，则伤威重，因劝韦勿除。《卢氏杂说》（《广记》四九九）。《玉泉子》。

3. []{#唐轶二十五-韦保衡-3}
韦、路作相，贬不附己者十司户：崔沆循州，李渎绣州，萧遘播州，高湘高州，崔彦融恩州，韦颜虔州，张渎勤州，杜裔休端州，郑彦持义州，李藻费州。唯恩州不回。《南部新书》癸。

4. []{#唐轶二十五-韦保衡-4}
韦保衡、路岩作相，势动天地。附其势者，有牛头阿旁、夜叉捷疾之号。二相败，以累谴者数十人。《南部新书》癸。

5. []{#唐轶二十五-韦保衡-5}
驸马韦保衡之为相，以厚承恩泽，大张权势。及败，长安市儿忽竞彩戏，谓之「打围」。不旬余，韦祸及。《南部新书》辛。《唐语林》七。

6. []{#唐轶二十五-韦保衡-6}
见刘瞻[5](#唐轶二十五-刘瞻-5)。

## 韦保乂

1. []{#唐轶二十五-韦保乂-1}
韦保乂，咸通中以兄在相位，应举不得，特敕赐及第，擢入内庭。《唐摭言》九。又《广记》一八三引。

## 刘　瞻

1. []{#唐轶二十五-刘瞻-1}
见郑絪[6](#唐轶十九-郑絪-6)。

2. []{#唐轶二十五-刘瞻-2}
唐相国刘公瞻，其先人讳景，本连州人，少为汉南郑司徒掌牋劄。因题商山驿侧泉石，荥阳奇之，勉以进修，俾前驿换麻衣，执贽之后致解荐，擢进士第，历台省。瞻相孤贫有艺，虽登科第，不预急流。任大理评事日，𫗴粥不给，尝于安国寺相识僧处谒餐，留所业文数轴，置在僧几。致仕刘军容玄冀游寺，见此文卷，甚奇之，怜其贫窭，厚有济恤。又知其连州人，朝无强援，谓僧曰：「某虽闲废，能为此人致宰相。」尔后授河中少尹。幕寮有贵族浮薄者蔑视之。一旦有命征入，蒲尹张筵而祖之。浮薄幕客呼相国为「尹公」，曰：「归朝作何官职？」相国对曰：「得路即作宰相。」此郎大笑之。在席亦有异其言者。自是以水部员外知制诰，相次入翰林，以至大拜也。王屋匡一上人细话之。《北梦琐言》三。又《广记》二六五引。《唐语林》三。

3. []{#唐轶二十五-刘瞻-3}
徐公商判鹾，以瞻为从事，商拜相，命官曾不及瞻。瞻出于羁旅，以杨玄翼枢密权重，可倚以图事，而密啗阍者谒焉。瞻有仪表，加之词辩俊利，玄翼一见悦之。每玄翼归第，瞻辄候之，由是日加亲熟，遂许以内廷之拜。既有日矣，瞻即复谒徐公曰：「相公过听，以某辱在门馆，幸遇相公登庸，四海之人孰不受相公之惠！某故相公从事，穷饥日加，且环岁矣；相公曾不以下位处之，某虽不佞，亦相公之恩不终也。今已别有计矣，请从此辞。」即下拜焉。商初闻瞻言，徒唯唯而已。迨闻别有计，不觉愕然，方欲逊谢，瞻已疾趋出矣。明日，内牓子出，以瞻为翰林学士。《玉泉子闻见录》（《通鉴考异》二三）。　案：《通鉴考异》曰：「按瞻素有清节，必不至如《玉泉子》所云，恐出于爱憎之说。」

4. []{#唐轶二十五-刘瞻-4}
玄翼为凤翔监军，瞻即出为太原亚尹，郑从谠为节度使，殊不礼焉。洎复入翰林而作相也，常谓人曰：「吾在北门，为郑尚书冷将息，不复病热矣。」从谠南海之命，瞻所致也。《玉泉子闻见录》（《通鉴考异》二三）。　案：《通鉴考异》曰：「按《旧传》，瞻自户部侍郎承旨出为太原尹、河东节度使，瞻为学士，若非以罪谪，恐不为少尹。又《旧纪》，咸通十二年十二月，郑从谠自宣武节度使为广州，在瞻驩州后，故知《玉泉子》所记皆虚。今不取。」

5. []{#唐轶二十五-刘瞻-5}
咸通中，中书侍郎平章事刘瞻以清俭自守，忠正佐时。懿皇以同昌公主薨谢，怒其医官韩宗绍等，絷于霜台，并亲属二三百人散系大理，内外忧惧。瞻上疏切谏。时路岩、韦保衡恃宠忌之，出瞻为荆南节度使，中外咸不平之。翰林承旨郑畋为制词，略曰「早以文学，叠中殊科。风棱甚高，恭慎无玷。而又僻于廉洁，不尚浮华。安数亩之居，乃非己有；却四方之贿，唯畏人知」云云。韦、路大怒，贬畋为梧州刺史。取十道图检，见驩州去京万里，乃谪瞻驩州司户参军。舍人李庾行诰词，駮责深焉，将欲加害。时遇懿皇厌代，僖皇初立，用元臣萧倣佐佑大政，倣举瞻自代。又幽州节度使张公素上疏理之，韦、路意乃止焉。俄而路岩出为益帅，保衡又离相位，召瞻为康州刺史，再授虢州。瞻旋至湘江，韦保衡南窜，相遇于江中，瞻家人齐登舟外诟骂之。保衡约束家人，无辞以对。至贺州驿内伏法，乃是数年前杀杨收合子中榻上也。瞻至湖南，李庾方典是郡，出迎于江次竹牌亭置酒。瞻唱《竹枝词》送李庾，蹑履过沟，竹枝恨渠深女儿。庾慑怒，乃上酒于瞻。瞻命庾酬唱，庾云：「不晓词间音律。」瞻投杯曰：「君应只解为制词也。」是夕，庾饮鸩而卒。瞻至京，俄入中书。时宰相刘邺先与韦、路相熟，深有忧色。方判盐铁，乃于院中置会召瞻，饮中寘毒而薨。邺寻授淮南节度使。僖皇于麟德殿置宴，伶人有词曰：「刘公出典扬州，庶事必应大治，民瘼康泰矣。」诸伶人皆倡和曰：「此真最药王菩萨也。」人皆哂之。路岩即贬儋州百姓，至江陵，籍没家产不知纪极，有蚊一领，轻密如碧烟，人疑其鲛绡也，及新州，伏法。《中朝故事》。《唐语林》七。

6. []{#唐轶二十五-刘瞻-6}
通义坊刘相国宅，本文宗朝朔方节度使李进贤旧第。进贤起自戎旅，而倜傥瑰玮，累居藩翰，富于财宝，虽豪侈奉身，雅好宾客。有中朝宿德，常话在名场日，失意边游，进贤接纳甚至。其后京华相遇，时亦造其门。属牡丹盛开，因以赏花为名，及期而往。厅事备陈饮馔，宴席之间已非寻常。举杯数巡，复引众宾归内，室宇华丽，楹柱皆设锦绣，列筵甚广，器用悉是黄金。堦前有花数丛，覆以锦幄。妓妾俱服纨绮，执丝簧善歌舞者至多。客之左右，皆有女仆双鬟者二人，所须无不必至，承接之意，常日指使者不如。芳酒绮肴，穷极水陆。至于仆乘供给，靡不丰盈，自午讫于明晨，不覩杯盘狼籍。朝士云，迩后历观豪贵之属，筵席臻此者甚稀。厥后进贤徙居长兴，其宅互为他人所有。咸通中，刘相国罢北京亚尹，复为翰林学士，数岁后，自承旨入相，尚以十千税焉。及出镇荆南，朝野无不惋惜。都城士庶以少及长，闻之俱为涕泣。其后兴化萧相登庸，举为自代，表云：「正人吞声而扼腕，百姓掩泪于道途。」是时升道郑相国在内庭，夜草麻制，具述其事云：「安数亩之居，仍非己有；却四方之赂，惟畏人知。」是时都下传写，为之纸贵。持权者覩其词，大怒，郑公自翰林承旨左迁梧州，相国自端溪窜于日南。谪居四年，方获清雪，以秘书监召还。未久，复持钧轴。或将甲第为献，竟无所受。复于此宅寓居，庭宇不加修饰。清风俭德，充塞寰宇。《剧谈录》下。

7. []{#唐轶二十五-刘瞻-7}
初，瞻南迁，无问贤不肖，一口皆为之痛惜。殆将至京，东西市豪侠共率泉帛，募集百戏，将逆于城外。瞻知之，差其期而易路焉。瞻为相，亦无他才能，徒以路岩遭时嫉怒，瞻为所排，而人心归向耳，其实未足谭也。《玉泉子见闻录》（《通鉴考异》二三）。

8. []{#唐轶二十五-刘瞻-8}
懿宗令韦保衡尚同昌公主，公主薨，懿宗杀医官二十余人，收捕其亲族三百余人，系京兆狱中。宰相刘瞻召谏官使言之，莫敢言者，乃自上言，上不悦，又面谏，上大怒，叱出之，瞻为荆南节度使。保衡又谮瞻与医官通谋，误投毒药，贬瞻康州刺史。路岩作相，素与瞻议论不协，既贬康州，岩犹不快，阅十道图，以驩州去长安万里，再贬瞻驩州司马。僖宗即位，韦、路赐死，瞻自虢州刺史召为刑部尚书。瞻之贬也，人无贤愚，莫不痛惜。及其还也，长安两市人率钱雇百戏迎之，瞻闻之，改期由它道而入。未几，复作相。初，瞻南迁，刘邺附于韦、路，共短之。及瞻大用，邺内惧，召瞻置酒，瞻暴薨。时人皆以邺为鸩之也。《续世说》一一。

9. []{#唐轶二十五-刘瞻-9}
刘，音潜。 小字宜哥，唐宰相瞻之兄也。家贫好道，尝有道士经其家，见异之，乃问：「知道否？」曰：「知之。某性饶俗气，业应未浄，遽可彊学邪？」道士曰：「能相师乎？」曰：「何敢！」于是师事之。道士命曰：「山栖求道，无必裹巾。」遂丫髻布衣，随道士入罗浮山。初，与瞻俱读书为文，而性唯高尚，瞻情慕荣达。尝谓瞻曰：「鄙必不第，则逸于山野。尔得第，则劳于尘俗，竟不及于鄙也。然慎于富贵，四十年后，当验矣。」瞻曰：「神仙遐远难求，秦皇汉武，非不区区也。廊庙咫尺易致，马周、张嘉贞，可以继踵矣。」自后愈精思于道，乃隐于罗浮。瞻进士登科，屡历清显，及升辅相，颇著燮调之称。俄谪日南，行次广州朝台，泊舟江滨。忽有丫角布衣少年冲暴雨而来，衣履不湿，云欲见瞻，左右皆讶，乃诘之。但言：「宜哥来也。」以白。瞻问形状，具以对。瞻惊叹，乃迎入见之。颜貌可二十来，瞻以皤然衰朽，方为逐臣，悲喜不胜。复勉之曰：「与余为兄弟，手足所痛。曩日之言，今四十年矣。」瞻亦感叹，谓曰：「可复修之否？」曰：「身邀荣宠，职和阴阳，用心动静，能无损乎？自非茅家阿兄，已升天仙，讵能救尔？今唯来相别，非来相救也。」于是同舟行，别话平生隔阔之事。一夕失所在。今罗浮山中，时有见者。瞻遂南适，殁于贬所矣。《续仙传》（《广记》五四）。

## 刘　赞

1. []{#唐轶二十五-刘赞-1}
唐刘瞻相公，有清德大名，与弟阿初皆得道，已入仙传。先婚李氏，生一子，即刘赞也。相国薨后，赞且孤幼，性甚懵钝，教其读书，终不记忆。其舅即李殷衡侍郎也，以刘氏之门不可无后，常加楚箠，终不长进。李夫人慈念，不忍苦之，叹其宿分也。一旦不告他适，无以访寻，圣善忆念，泪如绠縻，莫审其存亡。数年方归，子母圑聚，且曰：「因入嵩山，遇一白衣叟，谓曰：『与汝开心，将来必保聪明。』」自是日诵一卷，兼有文藻，擢进士第。梁时登朝，充崇政院学士，预时俊之流。其渭阳李侍郎充使番禺，为越王刘氏所縻，为广相而薨。仆与刘赞犹子悫通熟，自言家世合有一人得道矣。即白衣叟，其髣髴乎？《北梦琐言》一〇。

## 刘　邺

1. []{#唐轶二十五-刘邺-1}
永宁刘相邺，字汉藩，咸通中，自长春宫判官召入内庭，特敕赐及第。中外贺缄极众，唯郓州李尚书种一章最著，乃福建韦尚书岫之辞也。于是韦佐郓幕，略曰：「用敕代牓，由官入名；仰温树之烟，何人折桂？溯甘泉之水，独我登龙。禁门而便是龙门，圣主而永为座主。」又曰：「三十浮名，每年皆有；九重知己，旷代所无。」相国深所慊郁，盖指斥太中的也。《唐摭言》九。又《广记》一八三引。《耆旧续闻》一○。

2. []{#唐轶二十五-刘邺-2}
刘相公邺因白令公维持，方入翰苑，仍赐及第，为同列所轻。因作诗曰：「曾是江波垂钓人，自怜深厌九衢尘。浮生渐老年随水，往事曾闻泪满巾。已觉远天秋色动，不堪闲夜雨声频。多惭不是相如笔，虚直金銮接侍臣。」《待漏院吟》曰：「玉堂帘外烛迟迟，明月初沉契勘时。闲听景阳钟尽处，两莺飞上万年枝。」才调清高，终秉钧衡。《抒情诗》（《诗话总龟》前集一〇）。

3. []{#唐轶二十五-刘邺-3}
见刘三复[1](#唐轶二十二-刘三复-1)。

4. []{#唐轶二十五-刘邺-4}
僖皇即位，萧倣、崔彦昭秉政，素恶刘邺，乃罢邺知政事，出为淮南节度使。是日邺押班宣麻，通事引邺内殿谢，不及笏记。邺自撰十余句，语曰：「霖雨无功，深愧代天之用；烟霄失路，未知归骨之期。」帝为之恻然。邺，三复之子，赞皇门人也。《南部新书》癸。

5. []{#唐轶二十五-刘邺-5}
见刘瞻[5](#唐轶二十五-刘瞻-5)。

## 赵　隐

1. []{#唐轶二十五-赵隐-1}
隐，懿宗朝登庸，太夫人卢氏在堂。受命之明日，三相国并百执事并赴私第，列班陈庆贺之礼。每朔旦，宪府中集百官到宅候起居。太夫人及懿皇降诞日，相府与文武两班，于慈恩寺饭僧，教坊三部大合乐于佛殿前，京兆府构彩棚，接东西廊，备相府宅观。阅时，隐侍板舆到寺，及丞相率百官于庭北谢恩赐酒毕，乃回班就棚通太夫人起居。朝野莫不称美庆。其后崔丞相彦昭、张丞相濬，大用日皆在膝下，其荣养之礼，悉依赵氏旧仪。《赵氏科名录》（《广卓异记》五）。

## 赵　骘

1. []{#唐轶二十五-赵骘-1}
赵骘试《被衮以象天赋》，更放韩衮为状元。或为中贵语之曰：「侍郎既试《王者被衮以象天赋》，更放韩衮状元，得无意乎？」骘由是求出华州。《唐摭言》一三。

2. []{#唐轶二十五-赵骘-2}
礼部侍郎崔玙大中六年知举，放赵骘及第。至咸通七年，骘自翰林学士出拜礼部侍郎知举，玙为礼部尚书。骘放牓后，携门生诣相国里谒玙，集于崇南街龙兴观前。进士韩衮已下题云：「集此从座主侍郎起居大座主尚书。」《唐书》（《广卓异记》一九）。

## 萧　倣

1. []{#唐轶二十五-萧倣-1}
咸通四年，萧倣杂文榜中，数人有故，放榜后发觉，责授蕲州刺史主司。其年二月十三日得罪，贬蕲州刺史。五年五月量移虢略。《唐摭言》一四。

2. []{#唐轶二十五-萧倣-2}
见郑薰[2](#唐轶二十四-郑薰-2)。

3. []{#唐轶二十五-萧倣-3}
见唐懿宗[5](#唐轶四-唐懿宗-5)。

4. []{#唐轶二十五-萧倣-4}
萧倣为广帅，曾有疾，召医者视，云：「药用乌梅子。」欲用公署中者，倣乃召有司以市价计而后取。廉也如此。《南部新书》丙。

5. []{#唐轶二十五-萧倣-5}
丞相兰陵萧公，清誉俭德，时所推服。尝统戎于番禺，有酌泉投香之誉，以是夷估辐辏，至于长安宝货药肆，咸丰衍于南方之物，由此人情归美。今上诞圣于壬午，龙飞于癸巳，皇算十有二岁矣。思命耆德，佐佑大化，乃自奉常卿起公为上相。公时年八十有三，居台席数载，汲引贤哲，导畅皇慈，俭德既彰，浇风少革。及薨于位，上再兴不慭遗之叹，而废常朝者三日。册赠之礼，有加美焉。议者曰：高位厚禄，苟有其分，阴灵必助其寿考；不然者，安有过悬车之岁，而命相之主始生。世传太公晚达，七十而遇文王。今又逾钓渭之年一纪，乃知荣辱之分，岂偶然哉？《阙史》下。又《广记》一一七引。

## 裴　坦

1. []{#唐轶二十五-裴坦-1}
唐相国裴公坦，大和八年李汉侍郎下及第。自以举业未精，遽此叨忝，未尝曲谢座主，辞归鄠县别墅，三年肄业不入城。岁时恩地，唯启状而已。至于同年，邻于谢绝。掩关勤苦，文格乃变。然始到京，重献恩门文章，词采典丽，举朝称之。后至大拜，为时名相也。夫世之干禄，先资名第，既得之后，鲜不替懈。自非笃于文学，省顾宾实者，安能及斯！裴公庙堂之期，有以见进德之无斁也。《北梦琐言》八。

2. []{#唐轶二十五-裴坦-2}
见裴休[5](#唐轶二十四-裴休-5)。

3. []{#唐轶二十五-裴坦-3}
见温庭筠[7](#唐轶二十四-温庭筠-7)。

4. []{#唐轶二十五-裴坦-4}
见唐懿宗[5](#唐轶四-唐懿宗-5)。

5. []{#唐轶二十五-裴坦-5}
唐杨收、段文昌皆以孤进，贵为宰相，率爱奢侈。杨相女适裴坦长子，嫁资丰厚，什器多用金银。坦尚俭，闻之不乐。一日，与国号及儿女辈到新妇院，台上用碟盛果实，坦欣然视碟子内，乃卧鱼犀。坦盛怒，遽推倒茶台，拂袖而出，乃曰：「破我家也。」他日收相果以纳赂竟至不令，宜哉！《北梦琐言》九。又《广记》一六五引。

6. []{#唐轶二十五-裴坦-6}
赵璘员外为裴坦相汉南从事，璘甚陋，裴公戏之曰：「赵公本不丑。孩抱时，乳母怜惜，往往抚弄云：『作丑子，作丑子。』因此一定。」赵公大咍。《北梦琐言》一〇。

7. []{#唐轶二十五-裴坦-7}
见裴勋[1](#唐轶二十五-裴勋-1)、[2](#唐轶二十五-裴勋-2)。
8. []{#唐轶二十五-裴坦-8}
见裴勋[1](#唐轶二十五-裴勋-1)、[2](#唐轶二十五-裴勋-2)。

## 裴　勋

1. []{#唐轶二十五-裴勋-1}
翁彦枢，苏州人也，应进士举。有僧与彦枢同乡，出入故相国裴公坦门下，以年老优恤之，虽中门内，亦不禁其出入。手持贯珠，闭目以诵经，非寝食，未尝辍也。坦主文柄入贡院，子勋、质日议牓于私室，僧多处其间，二子不之虞也。拟议名氏，迨与夺径路，僧悉熟之，归寺而彦枢诣焉。僧问彦枢将来得失之耗，彦枢具对以无有成遂状。僧曰：「公成名须第几人？」彦枢谓僧戏己，答曰：「第八人足矣。」即复往裴氏家，二子所议如初。僧忽张目谓之曰：「侍郎知举耶？郎君知举耶？夫科第国家重事，朝廷委之侍郎，意者欲侍郎刬革前弊，孤平得路。今之与夺，悉由郎君，侍郎宁偶人耶？且郎君所与者，不过权豪子弟，未尝以一平人艺士议之，郎君可乎？」即屈其指，自首及末，不差一人。其豪族私讐曲折，必中二子所讳。勋等大惧，即问僧所欲，且以金帛啗之。僧曰：「贫道老矣，何用金帛为？有乡人翁彦枢者，陡要及第耳。」勋等即列丙科。僧曰：「非第八人不可也。」勋不得已，僧曰：「与贫道一文书来。」彦枢其年及第，竟如其言，一无差忒。《玉泉子》。

2. []{#唐轶二十五-裴勋-2}
裴勋质貌幺麽，而性尤率易。尝与父坦会饮，坦令飞盏，每属其人辄目诸状。坦付勋曰：「矮人饶舌，破车饶楔，裴勋十分。」勋饮讫而复盏曰：「蝙蝠不自见，笑他梁上燕。十一郎十分。」坦第十一也，坦怒笞之。又慈恩寺连接曲江，京辇胜景，每岁新得第者，毕列姓名于此。勋尝与亲属游，见其父及第牓率多物故，谓人曰：「此皆鬼录也。」其轻薄如此。《玉泉子》。

## 李　蔚

1. []{#唐轶二十五-李蔚-1}
咸通中，丞相姑臧公拜端揆日，自大梁移镇淮海，政绩日闻。未期周，荣加水土，移风易俗，甚洽群情。自彭门乱常之后，藩镇疮痍未平，公按辔恭己而治之，补缀颓毁，整葺坏纲，功无虚日。以其郡无胜游之地，且风亭月榭既已荒凉，花圃钓台未惬深旨。一朝，命於戏马亭西连玉钩斜道，开辟池沼，构葺亭台。挥斤既毕，〔号曰「赏心」。栽培花木，蓄养远方奇禽异畜，毕〕萃其所。芳春九旬，居人士女得以游观。一旦，闻浙右小校薛阳陶监押度支运米入城，公喜其姓〔名〕同曩日朱崖左右者，遂令询之，果是其人矣。公愈喜，似获古物。乃命衙庭小将代押，留止别馆。一日，公召陶同游，问及往日芦管之事。陶因献朱崖、陆畅、元、白所撰歌一轴，公益喜之。〔次出芦管〕，即于兹亭奏之。其管绝微，每于一觱篥管中常容三管也。声如天际自然而来，情思宽闲。公大佳赏之。亦赠其诗，不记终篇。其发端云：「虚心纤质雁衔余，凤吹龙吟定不如。」于是锡赉甚丰。出其二子，皆授牢盆倅职。初公搆池亭毕，未有名，因名「赏心」。诸从事以公近讳，盖「赏」字有「尚」字也。公曰：「宣父言『征』不言『在』，言『在』不称『征』，且非内官宫妾，何避其疑哉？」遂不改作。其亭自秦、毕乱逆，乃为刍豢之地。嗟乎，公孙弘之东合，刘屈牦后为马厩，亦何异哉！《桂苑丛谈》。又《广记》二○○引。

2. []{#唐轶二十五-李蔚-2}
永宁李相蔚在淮海，暇日，携酒乐访节判韦公昭度，公不在。及奔归，未中途，已闻相国举酒纵乐。公曰：「是无我也。」乃回骑出馆，相国命从事连往留截，仍移席于戟门以候。及回，相国舞《杨柳枝》引公入，以代负荆。《南部新书》己。

3. []{#唐轶二十五-李蔚-3}
卢澄为李司空蔚淮南从事，因酒席请一舞妓解籍，公不许，澄怒，词多不逊。公笑曰：「昔之狂司马，今也憨从事。」澄索彩具，蔚与赌贵兆，曰：「彩大者，秉大柄。」澄掷之得十一，席上皆失声；公徐掷之，得堂印。澄托醉而起。后数月，澄入南省；不数年，蔚入相。《唐语林》七。

4. []{#唐轶二十五-李蔚-4}
唐丞相李蔚镇淮南日，有布素之交孙处士，不远千里，径来修谒。蔚浃月留连，一日告发，李敦旧分，游河祖送。过于桥下，波澜迅激，舟子回跋，举篙溅水，近坐饮妓湿衣尤甚。李大怒，令擒舟子荷于所司。处士拱而前曰：「因兹宠饯，是某之过。敢请笔砚，略抒荒芜。」李从之。乃以《柳枝词》曰：「半额微黄金缕衣，玉搔头袅凤双飞。从教水溅罗裙湿，还道朝来行雨归。」李览之，释然欢笑，宾从皆赞之。命伶人唱其词，乐饮至暮。舟子赦罪。更有李嵘献诗云：「鸡树烟含瑞气凝，凤池波待玉山澄。国人久倚东关望，拟筑沙堤到广陵。」后果入相。《抒情诗》（《广记》二○四）。《古今诗话》（《诗话总龟》前集二二）。参看裴虔余1

5. []{#唐轶二十五-李蔚-5}
咸通丙戌岁，上以年和时丰，思减徭免罪，乃下诏，以其冬御丹凤楼，申眚灾肆赦之命。有司择用十月十日，近岁以知星食禄者，止能胶柱选日，不克风雨之候。前一日，百司蒇事向毕，巳时风雨暴作。上仁恻及物，不罪日官，乃手香以祝，及未而霁，人心甚悦。诏有司，令市良土以夷楼前坳潦之所。时丞相李公蔚尹正神州，于是严令两邑召载土者以集事。先是，有以只轮载土而鬻者，每乘不逾三十钱，至是，幸时之急，遂高其价，逾倍方止。两邑官吏有司捕盗者专其事，虑价不廉，惧未敢发。李公以羲驭向晚，闵事不集，坐退朝别馆，市□□递院尹退朝即视事于其中。具桎梏鞭扑于前，援毫以伺。督责骑步，旁午于道。二县僚不得已，趋而前曰：「常鬻土者，每轮十数及三，今则幸其急，骤加十至七，愿立毙其首，以衂其价。」李公谓曰：「事非舒缓，安以价为！」遂令每乘加钱至百二。官吏奉命大喜。只轮云集，至暮，夷坳燥潴俱毕。役夫乐其善价，继来不已，金吾司候有佚背而回者。诘旦，上御楼宣赦，百官毕集，乐悬具举，兵仗罗列，建鸡免囚，楼观之下纤埃不生，圣颜甚悦。后一日，鬻土者诣府请直，则复给五十钱。《阙史》下。

## 王　式

1. []{#唐轶二十五-王式-1}
余顷年往长安中，鳏居侨寓，颇有介静之名。然惚率交友，未尝辞避，故胜游狎宴，常亦预之。朝中知己，谓余能立于颜生子祚生之间矣。余不达声律，且无耽惑，而不免俗，以其道也。然亦惩其事，思有以革其弊。尝闻大中以前，北里颇为不测之地。故王金吾式、令狐博士滈，皆目击其事，几罹毒手，实昭著本末，垂戒后来。且又焉知当今无之，但不值执金吾曲台之泄耳。王金吾，故山南相国起之子，少狂逸，曾昵行此曲。遇有醉而后至者，遂避之床下。俄顷又有后至者，仗剑而来，以醉者为金吾也，因枭其首而掷之曰：「来日更呵殿入朝耶？」遂据其床。金吾获免，遂不入此曲。其首家人收瘗之。令狐博士滈，相君当权日，尚为贡士，多往此曲，有昵熟之地往访之。一旦忽告以亲戚聚会，乞辍一日，遂去之。滈于邻舍密窥，见母与女共杀一醉人而瘗之室后。来日复再诣之宿，中夜问女，女惊而扼其喉，急呼其母，将共毙之，母劝而止。及旦，归告大京尹捕之，其家已失所在矣。以博文事不可不具载于明文耳。顷年举子皆不及此里，惟新郎君恣游于一春。近不知谁何启迪。《北里志》。

2. []{#唐轶二十五-王式-2}
越人仇甫聚众为乱，攻陷剡县、诸暨等县，浙左骚然。上用王式为浙东观察使，以武宁军健卒二千人送之。式生擒仇甫以献，斩于东市。《东观奏记》下。《唐语林》七。

3. []{#唐轶二十五-王式-3}
诸军围贼于剡。贼悍甚，其所谓女军者，亦乘城摘砾以中人。三日，凡八十三战，贼虽衄，官军亦疲，裘甫佯言乞降，诸将使骑来白。公曰：「贼惫𫏐休耳，谨备之。」仍遣押牙薛敬义谓诸将曰：「功成矣，勉之，勿怠也。」果复三战，二十一日夜，甫与刘暀、刘庆十余辈又从百余人出，遥与诸将语，伺我军之懈，将使勇者溃围焉。诸将得公诫，夜皆设伏于营前。甫辈离城数十步，伏兵疾走以间之，锐师数百复继之，城中贼不出。甫遽甚，不知所为，遂成擒焉。至是，用兵六十六日矣。二十三日，缚致府城，公于衙门陈兵以见，执其徒刘暀、刘庆二十余辈，三斩之，械裘甫献阙下。《平剡录》（《通鉴考异》二三）。

4. []{#唐轶二十五-王式-4}
王式讨裘甫。甫始起于剡，既为官军所败，复入于剡，城坚卒锐，不可遽拔。式乃约降，许奏以金吾将军，甫许焉，其将刘暀独以为不可。比及越城，左右则械手以木，曳颈以组。甫曰：「吾既已降，何用是为？」左右曰：「法也。到越则释去，公且行，有命矣。」既至，式登南楼俟之，曰：「裘甫何罪，罪皆刘暀辈。」命三斩之。暀顾谓甫曰：「君竟拜金吾乎！」斩甫于长安东市。初，甫之入剡也，虽已累败，向使城守，朞岁未可平也。玉泉子曰：古人有言，杀降不祥。李广所以不侯，良有以也！王公亦不闻大贵。郑公述《平剡录》一何曲笔哉！虽骤历清显，而卒以丧明不复起，可不慎哉！《玉泉子见闻录》（《通鉴考异》二三）。

5. []{#唐轶二十五-王式-5}
王尚书式，仆射起之子，朝廷儒宗，最见重于武宗。常自誉于上曰：「读书则五行皆下，为文则七步成章。」而式颇有武干，善用兵，累总戎平裘甫等。温璋失利于徐州，朝廷以彭门频年逐帅，乃自河阳移式领河阳全军赴任焉。驻军境外，优游缓进。徐州将士自王智兴后，矫矫难制，其银刀都子父军相承，每日三百人守衙，皆露刃立于两廊夹幕之下，稍不如意，相顾笑议于饮食之间，一夫号呼，众卒率和。节使多儒，素懦怯，闻乱则后门逃遁而获免焉。如是殆有年矣。暨闻式到近境，先遣衙队三百人远接。式衩衣坐胡床，受参既毕，乃问其逐帅之罪，命皆斩于帐前，不留一人。《金华子》上。《唐语林》二。　案：《唐语林》以下尚有文字，见下条。

6. []{#唐轶二十五-王式-6}
既而后来者莫知前者已死，又斩之。数日，银刀都数千人殆尽。徐州军士平居自恃吞噬，及式衣袄子半臂，曳屐危坐，拱手栗缩就死，无一人敢拒者。其后亲戚相讶，不能自知焉。式既视事，余党并远配，郡中少安矣。《唐语林》二。　案：此条文字紧接上条。

7. []{#唐轶二十五-王式-7}
王尚书式初为京兆少尹，好纵情酣饮，京师号为「王邓子」。性复放率，不拘小节。长安坊巷中有拦街铺设，中夜乐神，迟明未已。式因过之，驻马寓目。舞者喜贺主人，持杯跪于马前曰：「主人多福，感得达官来顾，味稍美，敢拜寿觞。」式笑取而饮，媿领而去。行百余步，乃回辔复谓之曰：「向者酒甚不恶，可更一杯。」复据鞍引满巨钟而去。其放率多如此。《金华子》上。《唐语林》二。

## 王　龟

1. []{#唐轶二十五-王龟-1}
王龟，起之子。于永达坊选幽僻带林泉之处，搆一亭，会文友于其间，名之曰「半隐亭」。后太和初，从起于蒲，于中修葺书堂以居之，号曰「郎君谷」。《南部新书》丙。

2. []{#唐轶二十五-王龟-2}
见唐武宗[5](#唐轶三-唐武宗-5)。

## 李　𧏖

1. []{#唐轶二十五-李𧏖-1}
唐司空李𧏖，始名虬，赴举之秋，偶自题名于屋壁，经宵，忽覩名上为人添一画，乃成虱字矣。𧏖曰：「虱者，𧏖也。」遂改名𧏖。明年果登第。《南楚新闻》（《广记》一三八、《类说》四五）。

2. []{#唐轶二十五-李𧏖-2}
大中九年，沈询侍郎以中书舍人知举，其登第门生李彬父丛为万年令。同年有起居者之会，仓部李郎中𧏖时在座，因戏诸进士曰：「今日极盛，𧏖与贤座主同年。」时右司李郎中从晦又在座戏𧏖曰：「殊未耳！小生与贤座主同年，如何？」谓郴州柳侍郎也。众皆以为异。是日，数公皆诣宾客冯尚书审，则又柳公座主杨相国之同年，举坐嗟叹。侍读谏议漳说。《因话录》六。《唐语林》四。

3. []{#唐轶二十五-李𧏖-3}
见王铎[1](#唐轶二十七-王铎-1)。

4. []{#唐轶二十五-李𧏖-4}
李𧏖与王铎进士同年，后居得路，尝恐铎之先相而己后之。路岩出镇，益失势。铎柔弱易制，中官爱焉。洎韦保衡将欲大拜，不能先于恩地，将命铎焉。𧏖阴知之，挈一壶酒请铎曰：「公将登庸矣，吾恐不可以相攀也，愿先是少接左右可乎？」即命酒饮铎，妻氏疑其堇焉。使女奴传言于铎曰：「一身可矣，须为妻儿谋。」𧏖惊曰..「以吾酒为鸩乎？」即命一大爵，自引满，饮之而去。《玉泉子》。又《广记》四九九引。《唐语林》七。

5. []{#唐轶二十五-李𧏖-5}
李尚书𧏖性仁爱，厚于中外亲戚，时推为首。尝为一簿，遍记内外宗族姓名，及其所居郡县，置于左右。历官南曹。牧守及选人相知者赴所任，常阅籍以嘱之。《唐语林》一。

## 王　凝

1. []{#唐轶二十五-王凝-1}
见崔彦昭[1](#唐轶二十七-崔彦昭-1)。

2. []{#唐轶二十五-王凝-2}
王文公凝，清修重德，冠绝当时。每就寝息，必叉手而卧，虑梦寐中见先灵也。食饦不过十八片。曾典绛州，于时司空图侍郎方应进士举，自别墅到郡谒见后，更不访亲知，阍吏遽申：「司空秀才出郭矣。」或入郭访亲知，即不造郡斋。瑯琊知之，谓其专敬，愈重之。及知举日，司空一捷，列第四人登科。同年讶其名姓甚暗，成事太速。有鄙薄者，号为「司徒空」。瑯琊知有此说，因召一牓门生开筵，宣言于众曰：「某叨忝文柄，今年牓帖，全为司空先辈一人而已。」由是声采益振。尔后为御史分司，旧相卢公携访之，乃留诗曰：「氏族司空贵，官班御史雄。老夫如且在，未可叹途穷。」其为名德所重也如此。《北梦琐言》三。又《广记》一八三引。《诗话总龟》前集三引。

3. []{#唐轶二十五-王凝-3}
王凝侍郎案察长沙日，有新授柳州刺史王某者，不知何许人，将赴所任，抵于湘川，谒凝。凝召预宴于宾佐，王启凝云：「某是侍郎诸从子姪，合受拜。」凝遽问云：「既是吾族，小名何也？」答曰：「名通郎。」凝乃谓左右曰：「促召郎君来。」逡巡，其子至，凝诘曰：「家籍中有通郎者乎？」其子沉思少顷，乃曰：「有之，合是兄矣。」凝始命邀王君，则受以从姪之礼，因从容问云：「前任何官？」答曰：「昨罢职北海盐院，旋有此授。」凝闻之，不悦。既退，凝复召其子谓曰：「适来王君，资历颇杂，的非吾之枝叶也。」遽征属籍，寻其派，乃有通郎，已于某年某日物化矣。凝覩之怒。翌日，厅内备馔招之，王君望凝，欲屈膝，忽被二壮士挟而扶之，鞠躬不得。凝前语曰：「使君非吾宗也，昨日误受君之拜，今谨奉还。」遂拜之如其数讫。二壮士退，乃命坐与餐，复谓之曰：「当今清平之代，此后不可更乱入人家也。」在庭吏卒悉笑。王君惭赧，饮食为之不下，斯须，踧踖而出。《南楚新闻》（《广记》二三八）。

## 温　璋

1. []{#唐轶二十五-温璋-1}
唐温璋为京兆尹，勇于杀戮，京邑惮之。一日，闻挽铃声，俾看架下，不见有人。凡三度挽掣，乃见鸦一只。尹曰：「是必有人探其雏而诉冤也。」命吏随鸦所在捕之。其鸦盘旋，引吏至城外树间，果有人探其雏，尚憩树下，吏乃执之送府。以禽鸟诉冤，事异于常，乃毙捕雏者而报之。《北梦琐言》一○。又《广记》四六三引。《南部新书》庚。

2. []{#唐轶二十五-温璋-2}
温璋，唐咸通壬辰尹正天府，性黩货敢杀，人亦畏其严残，不犯，由是治有能名。旧制：京兆尹之出，静通衢，闭里门，有笑其前道者，立杖杀之。是秋，温公出自天街，将南抵五门，呵喝风生。有黄冠老而且伛，弊衣曳杖，将横绝其间，驺人呵不能止，温公命捽来，笞背二十，振袖而去，若无苦者。温异之，呼老街吏，令潜而觇之有何言，复命黄冠扣之，既而迹之。迨暮，过兰陵里，南入小巷，中有衡门，止处也，吏随入关。有黄冠数人出谒甚谨，且曰：「真君何迟也？」答曰：「为凶人所辱。可具汤水。」黄冠前引，双鬟青童从而入，吏亦随之。过数门，堂宇华丽，修竹夹道，拟王公之甲第。未及庭，真君顾曰：「何得有俗物气？」黄冠争出索之。吏无所隐，乃为所录。见真君，吏叩头拜伏，具述温意。真君盛怒曰：「酷吏不知祸将覆族，死且将至，犹敢肆毒于人，罪在无赦！」叱街吏令去。吏拜谢了，趋出，遂走诣府，请见温，时则深夜矣。温闻吏至，惊起，于便室召之，吏悉陈所见，温大嗟惋。明日将暮，召吏引之。街鼓既绝，温微服与吏同诣黄冠所居。至明，吏款扉，应门者问谁，曰：「京兆温尚书来谒真君。」既辟重闺，吏先入拜，仍白曰：「京兆君温璋。」温趋入拜，真君踞坐堂上，戴远游冠，衣九霞之衣，色貌甚峻。温伏而叙曰：「某任总浩穰，权唯震肃，若稍畏懦，则损威声。昨日不谓凌迫大仙，自贻罪戾，故来首服，幸赐矜哀。」真君责曰：「君忍杀立名，专利不厌，祸将行及，犹逞凶威。」温拜首求哀者数四，而真君终蓄怒不许。少顷，有黄冠自东序来，拱立于真君侧，乃跪启曰：「尹虽得罪，亦天子亚卿，况真君洞其职所统，宜少降礼。」言讫，真君令黄冠揖温升堂，别设小榻令坐，命酒数行，而真君怒色不解。黄冠复启曰：「尹之忤犯，弘宥诚难，然则真君变服尘游，俗士焉识？白龙鱼服，见困豫且，审思之。」真君悄然，良久曰：「恕尔家族。此间亦非淹久之所。」温遂起，于庭中拜谢而去。与街吏疾行至府，动晓钟矣。虽语亲近，亦秘不令言。明年，同昌主薨，懿皇伤念不已，忿药石之不征也，医韩宗绍等四家，诏府穷竟，将诛之。而温鬻狱缓刑，纳宗绍等金带及余货凡数千万，事觉，饮酖而死。《三水小牍》（《广记》四九）。　案：《酉阳杂俎》前集九载黎干事，与此相类。参看黎干1。

## 张　裼

1. []{#唐轶二十五-张裼-1}
唐张裼尚书朝望既高，号为流品。与韦相保衡有分，韦言于同列，以其名裼，裼训袒衣也；又诗云「载衣之裼」，裼即小儿褓衣，乃绷带也。方欲因事改之，未几，韦相流贬，竟不大拜。韦尝问立名之由，裼以少孤，为无学问亲表所误也。《北梦琐言》八。

2. []{#唐轶二十五-张裼-2}
唐张裼尚书恃才直道外，仍有至性。及第后，归东都，一日，髣髴见其亡亲，谓曰：「去得也。」遂办装入京，果登朝籍，不爽阴告也。东都柏坡有庄，而多高大屋宇，中庭有土堆若冢，人言其下时有乐声，本主鬻之不售。八座不信，以善价买之，遽令发掘，其下乃麦耳。以之和泥，涂一院墙屋，不假他求。是知妖由人兴，向使疑误神怪，则有物凭焉，必为村巫酒食之资也。正直之人，其可欺乎！《北梦琐言》八

3. []{#唐轶二十五-张裼-3}
见张仁龟[1](#唐轶二十五-张仁龟-1)。

4. []{#唐轶二十五-张裼-4}
唐张裼尚书有五子，文蔚、彝宪、济美、仁龟皆有名第，至宰辅丞郎。内一子忘其名。少年闻说壁鱼入道经函中，因蠹食神仙字，身有五色，人能取壁鱼吞之，以致神仙而上升，张子惑之，乃书神仙字，碎翦，实于瓶中，捉壁鱼以投之，冀其蠹蚀，亦欲吞之，遂成心疾。每一发作，竟月不食，言语麄秽，都无所避。其家扃闭而守之，俟其发愈，一切如常，而倍餐啜。一月食料，须品味而饫之。多年方谢世。《北梦琐言》一二。

## 张仁龟

1. []{#唐轶二十五-张仁龟-1}
唐张裼尚书典晋州，外贮所爱营妓，生一子，其内子苏氏号尘外，妬忌，不敢取归，乃与所善张处士为子，居江淮间。常致书题问其存亡，资以钱帛。及渐成长，教其读书。有人告以「非处士之子，尔父在朝官高。」因窃其父与处士缄劄，不告而遁归京国。裼公已薨，至宅门，僮仆无有识者。但云「江淮郎君」，兄弟皆愕然。其嫡母苏夫人泣而谓诸子曰：「诚有此子，吾知之矣。我少年无端，致其父子死生永隔，我罪多矣！」家眷聚泣，取入宅，齿诸兄弟之列，名仁龟。有文，性好学修词，应进士举及第，历侍御史。因奉使江浙，于候馆自经而死，莫知所为。先是张处士怅恨而终，必有冥诉，罹此祸也。柱史为杨巨侍郎爱壻也。《北梦琐言》八。又《广记》二七三引。《南部新书》丁。

## 高　湜

1. []{#唐轶二十五-高湜-1}
见许棠[4](#唐轶二十六-许棠-4)。

2. []{#唐轶二十五-高湜-2}
见路岩[2](#唐轶二十五-路岩-2)。

## 高　湘

1. []{#唐轶二十五-高湘-1}
见路岩[2](#唐轶二十五-路岩-2)。

2. []{#唐轶二十五-高湘-2}
见邵安石[1](#唐轶二十八-邵安石-1)。

## 崔　涓

1. []{#唐轶二十五-崔涓-1}
崔涓，大夫屿之子，小宗伯澹之兄。涓性俊逸，健于记识。初典杭州，上事数日，唤都押衙，谓曰：「乍到郡中，未能忆诸走吏姓名，卒要呼唤，皆滞人颐指。居常当直将卒，都有几人？」对曰：「在衙当直，都有三百人。」乃各令以纸一幅，大书姓名，贴在胸襟前，逐人点过，自此一阅，逮及三考，未尝误唤一人者。《金华子》上。《唐语林》三。

2. []{#唐轶二十五-崔涓-2}
崔涓在杭州，其俗端午习竞渡于钱塘湖。每先数日即于湖沜排列舟舸，结络彩舰，东西延袤，皆高数丈，为湖亭之轩饰。忽于其夕，北风暴作，彩船汹涌，势莫可制。既明，皆逐风飘泊湖之南岸，执事者相顾莫之为计。须臾涓与官吏到湖亭，见其陈设，皆遥指于层波之外。大将愧惧，以彩舰联从，非人力堪制，无计取回。涓微笑曰：「竞渡船共有多少？」令每一彩舫，系以三五只船，齐力一时鼓棹，倏忽而至，殊不为难。观者叹骇，服其权智。涓之机捷率多如此。《金华子》上。《唐语林》三。

3. []{#唐轶二十五-崔涓-3}
崔涓守杭州，湖上饮饯。客有献木瓜，所未尝有也，传以示客。有中使即袖归，曰：「禁中未曾有，宜进于上。」顷之，解舟而去。郡守惧得罪，不乐，欲撤饮。官妓作酒监者立白守曰：「请郎中尽饮。某度木瓜经宿必委中流也。」守从之。会送中使者还，云：「果溃烂，弃之矣。」郡守异其言，召问之，曰：「使者既请进，必函贮以行。初因遽观，则以手掐之。此物芳脆易损，必不能入献。」守命有司加给，取香锦面赉之。《唐语林》三。又《白孔六帖》一○○、《古今合璧事类备要》别集四三引。

## 崔　澹

1. []{#唐轶二十五-崔澹-1}
见孙棨[1](#唐轶二十八-孙棨-1)。

2. []{#唐轶二十五-崔澹-2}
大中末，崔铉自左仆射平章事镇淮海，杨收以太常博士从铉为支使。收入拜侍御史，迁吏部员外，历翰林学士，二岁拜兵部侍郎平章事，铉未移。铉贺收状云：「前时里巷，初迎避马之威；今日藩垣，便仰问牛之化。」此崔澹之辞。《唐书》（《广卓异记》七）。《唐诗纪事》六○。

3. []{#唐轶二十五-崔澹-3}
崔涓弟澹，容止清秀，擢登第，累登朝列，崔魏公辟为从事。清瘦明白，犹若鹭鸶，古之所谓玉而冠者，不妄也。先是中朝流品相率为朋甲，以名德清重之最者为其首。咸通之际，推李公都为大龙甲头，沙汰名士，以经纬其伍。涓、澹，亲昆仲也。澹即预于品目，以涓之俊逸，目为麄率，不许齿焉。多方敬接，冀时暱附，而甲中之士，恭默莫肯应对，避之如虿螫焉。《金华子》上。《唐语林》四。

4. []{#唐轶二十五-崔澹-4}
崔澹试《以至仁伐至不仁赋》，时黄巢方炽，因为无名子嘲曰：「主司何事厌吾皇，解把黄巢比武王。」《唐摭言》一三。又《广记》二五七引。

## 刘允章

1. []{#唐轶二十五-刘允章-1}
刘允章侍郎主文年，榜南院曰：「进士纳卷，不得过三轴。」刘子振闻之，故纳四十轴。《唐摭言》一二。

2. []{#唐轶二十五-刘允章-2}
见郑仁表[3](#唐轶二十六-郑仁表-3)。

3. []{#唐轶二十五-刘允章-3}
咸通九年，刘允章放榜后，奏新进士春关前，择日谒谢先师，皆服青襟介帻，有洙泗之风焉。《南部新书》乙。

4. []{#唐轶二十五-刘允章-4}
刘允章试《天下为家赋》，为拾遗杜裔休驳奏，允章辞穷，乃谓与裔休对。时允章出江夏，裔休寻亦改官。《唐摭言》一三。《卢氏杂说》（《广记》一八三）。

5. []{#唐轶二十五-刘允章-5}
刘允章祖伯刍，父宽夫，皆有重名。允章少孤自立，以臧否为己任。及掌贡举，尤恶朋党。初，进士有「十哲」之号，皆通连中官，郭𫄸、罗虬，皆其徒也。每岁，有司无不为其干挠，根蒂牢固，坚不可破。都尉于琮方以恩泽主盐铁，为𫄸极力，允章不应，𫄸竟不就试。比考帖，虬居其间，允章诵其诗，有「帘外桃花晒熟红」，不知「熟红」何用。虬已具在去留中，对曰：「《诗》云：『关关雎鸠，在河之洲；窈窕淑女，君子好逑。』侍郎得不思之？」顷之唱落，众莫不失色。及出牓，惑于浮说，予夺不能塞时望。允章自鄂渚分司东都，其制，中书舍人孔晦之辞。弟纾为谏官，乃允章门生，率同年送于坡下。纾犹欲前行，允章正色曰：「请违公不去。」故事：门生无答拜者，允章于是答拜，同行皆愕然。《唐语林》三。

6. []{#唐轶二十五-刘允章-6}
见皮日休[3](#唐轶二十八-皮日休-3)、[4](#唐轶二十八-皮日休-4)。
7. []{#唐轶二十五-刘允章-7}
见皮日休[3](#唐轶二十八-皮日休-3)、[4](#唐轶二十八-皮日休-4)。

8. []{#唐轶二十五-刘允章-8}
见薛调[1](#唐轶二十五-薛调-1)。

## 韦　宙

1. []{#唐轶二十五-韦宙-1}
见韦丹[5](#唐轶十九-韦丹-5)。

2. []{#唐轶二十五-韦宙-2}
唐相国韦公宙善治生。江陵府东有别业，良田美产，最号膏腴，而积稻如坻，皆为滞穗。咸通初，除广州节度使。懿宗以番禺珠翠之地，垂贪泉之戒。京兆从容奏对曰：「江陵庄积谷尚有七千堆，固无所贪。」懿皇曰：「此可谓之足谷翁也。」《北梦琐言》三。又《广记》四九九引。《唐语林》七。《侯鲭录》六。

3. []{#唐轶二十五-韦宙-3}
丞相韦公宙出镇南海，有小将刘谦者，职级甚卑，气宇殊异，乃以从犹女妻之。其内以非我族类，虑招物议，讽诸幕寮，请谏止之。丞相曰：「此人非常流也。他日吾子孙或可依之。」谦以军功拜封州刺史。韦夫人生子曰隐、曰岩。隐为广帅。岩嗣之，奄有岭表四府之地，自建号曰汉，改名䶮，在位经二纪而终。次子嗣。即京兆知人之鉴非谬也。《北梦琐言》六。

## 韦　岫

1. []{#唐轶二十五-韦岫-1}
唐大中初，卢携举进士，风貌不扬，语亦不正，呼「携」为「彗」，盖短舌也。韦氏昆弟皆轻侮之，独韦岫尚书加敬，谓其昆弟曰：「卢虽人物甚陋，观其文章有首尾，斯人也，以是卜之，他日必为大用乎！」尔后卢果策名，竟登廊庙，奖拔京兆至福建观察使，向时轻薄诸弟，率不展分。所谓以貌失人者，其韦诸季乎！《北梦琐言》五。又《广记》一七○引。　案：《青箱杂记》五作韦宙事，误。

2. []{#唐轶二十五-韦岫-2}
见刘邺[1](#唐轶二十五-刘邺-1)。

3. []{#唐轶二十五-韦岫-3}
见来鹏[1](#唐轶二十六-来鹏-1)。

4. []{#唐轶二十五-韦岫-4}
见沈光[3](#唐轶二十六-沈光-3)。

## 柳　玭

1. []{#唐轶二十五-柳玭-1}
唐柳大夫玭，直清重德，中外惮之。谪授泸州郡守，先诣东川庭参，具櫜鞬，元戎顾相彦朗坚却之。亚台曰：「朝廷本用见责，此乃军府旧仪。」顾公不得已而受之。赴任路由渝州，有牟黁秀才者，即都校牟居厚之子，文采不高，执所业谒见，亚台奖饰甚勤。甥姪从行，以为牟子卷轴不消见遇，亚台曰：「巴蜀多故，土豪倔起，斯乃押衙之子，独能慕善，苟不诱进，渠即退志。以吾称之，人必荣之。由此减三五员草贼，不亦善乎？」子弟窃笑而服之。《北梦琐言》四。

2. []{#唐轶二十五-柳玭-2}
唐柳大夫玭，清廉耿介，不以利回。家世得笔法，盖公权少师之遗妙也。责授泸州牧，礼参东川元戎顾彦朗相公，适遇降德政碑，顾欲濡染，以光刊刻。亚台曰：「恶劄固无所恡，若以润笔先赐，即不敢闻命。」相国钦之。书讫，竟不干渎也。《北梦琐言》一二。

3. []{#唐轶二十五-柳玭-3}
仆尝览《柳氏训序》，见其家法整肃，乃士流之最也。柳玭出官泸州郡，洎牵复，沿路染疾，至东川通泉县求医。幕中有昆弟或云相，或云名珮。之子省之，亚台回面，且云不识。家人曰：「是某院郎君。」坚云不识，莫喻尊旨。良久，老仆忖之：「得非郎君幞头脚乎？固宜见怪。但垂之而入，必不见阻。」比郎君垂下翘翘之尾，果接抚之。其纯厚皆此类也。仆亲家柳坤，即亚台疏房也，侨寓阳安郡，伯仲相率省焉。亚台先问：「读书否？修文否？苟不如是，须学作官。我之先人，修文成名，皆作官业，幸勿弃分阴也。」泸州郡有柳大夫所造公廨，家具皆牢实麄重，传及数政，莫知于今存否。《北梦琐言》一二。《演繁露》一二。

4. []{#唐轶二十五-柳玭-4}
柳玭为左史，其著《序训》，自称左侍极。《海录碎事》一一上。

## 薛　逢

1. []{#唐轶二十五-薛逢-1}
唐王铎、杨收皆薛逢同年。收作相，逢有诗曰：「须知金印朝天客，同是沙堤避路人。威凤遇时皆瑞圣，应龙无水谩通神。」收闻之，怒。王铎作相，逢又有诗曰：「昨日鸿毛万钧重，今朝山岳一毫轻。」铎又怒。《古今诗话》（《诗话总龟》前集三七）。《唐诗纪事》五九。

2. []{#唐轶二十五-薛逢-2}
薛监晚年厄于宦途，尝策羸赴朝，值新进士榜下，缀行而出。时进士团所由辈数十人，见逢行李萧条，前导曰：「回避新郎君！」逢冁然，即遣一介语之曰：「报道莫贫相！阿婆三五少年时，也曾东涂西抹来。」《唐摭言》三。又《诗话总龟》前集四一引。《唐才子传》七。

3. []{#唐轶二十五-薛逢-3}
见王助[1](#唐轶二十四-王助-1)。

4. []{#唐轶二十五-薛逢-4}
薛逢命一道士貌真，自为赞曰：「壮哉薛逢，长七尺五寸。」放笔，终未能续。一旦，忽有羽衣诣门，延之与语。忽于东壁见真赞，读之，乃命笔续之。曰：「手把金锥，凿开混沌。」长揖而去，不知所之。逢作《凿混沌赋》驰名。《南部新书》丙。《唐诗纪事》五九。

## 杨　损

1. []{#唐轶二十五-杨损-1}
青州杨尚书损观风陕郊日，政令颇肃。郡人戎校缺，必采于舆论而升陟之。缕及细胥贱卒，率用斯道。以是涖政累载，无积薪叹燥请托之源。一日，使院有专兵籍者阙，局司颇重，选置惟难。有吏两人，众推合授，较其岁月、职次、功绩、违犯，无少差异者。从事掾不能决，请裁于长，长或臆断，谁曰无私。杨公俛首久之，曰：「余得之矣。」乃谓曰：「为吏之最，孰先于书算耶！姑听吾言。有夕道于丛林间者，聆群跖评窃贿之数，且曰：『人六匹则长仗 五匹，人七匹则短八匹，不知几人，复几匹？』」顾主砚小吏著于纸，令俯阶筹之，且曰：「先达者胜。」少顷，一吏果以状先，遂授良阙。侪类则眙伏而退。以其类亥二首六身之说，故书。《阙史》下。

2. []{#唐轶二十五-杨损-2}
见秦韬玉[1](#唐轶二十八-秦韬玉-1)。

## 薛　调

1. []{#唐轶二十五-薛调-1}
薛调、季瓒，同年进士。调美姿貌，人号为「生菩萨」；瓒俊爽，人号为「剑」。调宽恕而瓒猜忌，论者以时人所称，协其性也。刘允章罢江夏入朝，以风标自任。一日，调谒之，倒屣出迎，爱其风韵，去而复留者数四。既去，谓左右曰：「若不见其案：此下有阙文。也。」调为翰林学士，郭妃悦其貌，谓懿宗曰：「驸马盍若薛调乎？」顷之暴卒，时以为中鸩。卒年四十三，常览镜曰：「薛调岂止四十三乎？」岂尝有言其寿者耶？《唐语林》四。

## 柳　晦

1. []{#唐轶二十五-柳晦-1}
柳晦，河东人。少有文学，始以荫补。咸通末，官至拾遗，因上疏不纳，乃去官，庐于终南山。……及黄巢犯阙，求能檄者，或荐晦，巢乃驰骑迎之，逼使为檄。檄达行在，僖宗知晦所作，乃曰：「晦自求退，非朕弃遗，何讪谤之甚耶？贼平，议不赦。」巢命晦为中书舍人，寻授伪相。《补录记传》（《广记》三一二）。

# 唐人轶事汇编卷二十六

## 卢　躭

1. []{#唐轶二十六-卢躭-1}
卢躭自进士登科后，出将入相四十九年，不曾称前衔，皆从此任受于彼。《中朝故事》。

## 卢仲元

1. []{#唐轶二十六-卢仲元-1}
范阳卢仲元，家于寿之安丰。其妻清河崔氏，率更令嫌姪女也。崔氏兄即，有薄田百亩，在洛城之东，守道力田以自给，未尝干人。常躬耕得金一瓶，计百两，不言于人，密埋于居室内。临终，其妻李氏以家贫子幼，身后冻馁为忧。崔屏人，语妻以埋金之事，指其记处，戒云：「慎勿言于人，他日卢郎中来，可告也。」未几，卢赴调，经洛中，吊崔氏之孤讫，李使婢传语曰：「新妇有哀迫之事，须面见姑夫。」卢许之。既见，乃述亡夫之意。卢悲泣久之，曰：「惟嫂之命。」李氏仍密遣所使之谨厚者，持金付之。卢遂罢选，持金鬻于扬州。时遇金贵，两获八千。复市南货入洛，为崔妇置田宅，兼为剖分家事。既毕而归，逾年方选。竟未尝言于人，惟密亲有知者。卢君生既，字子严，清望重器，为世名臣，信阴德之报也。《因话录》三。

## 郑　愚

1. []{#唐轶二十六-郑愚-1}
长安进士郑愚、刘参、郭保衡、王冲、张道隐等十数辈，不拘礼节，旁若无人。每春时，选妖妓三五人，乘小犊车，指名园曲沼，藉草裸形，去其巾帽，叫笑喧呼，自谓之颠饮。《开元天宝遗事》上。

2. []{#唐轶二十六-郑愚-2}
唐郑愚尚书，广州人。雄才奥学，擢进士第。敭历清显，声称烜然。而性本好华，以锦为半臂。崔魏公铉镇荆南，荥阳除广南节制，经过，魏公以常礼延遇。荥阳举进士时，未尝以文章及魏公门，此日于客次换麻衣，先贽所业。魏公览其卷首，寻已，赏叹至三四，不觉曰：「真销得锦半臂也。」又以魏公故相，合具军仪廷参，不得已而受之。魏公曰：「文武之道，备见之矣。」其钦服形于辞色也。或曰：荥阳因醉眠，左右见一白猪。盖杜征南蛇吐之类。《北梦琐言》三。又《广记》二○二引。《唐语林》三。

3. []{#唐轶二十六-郑愚-3}
咸通中，郑愚自礼部侍郎镇南海；时崔魏公在荆南，愚著锦袄子半臂袖卷谒之，公大奇之。会夜饮更衣，宾从间窃谓公曰：「此应是有，慙不称耳！」既而复易红锦，尤加焕丽，众莫测矣。《唐摭言》一二。《唐诗纪事》六六。

4. []{#唐轶二十六-郑愚-4}
郑愚醉题广州使院，似讥前政：「数年百姓受饥荒，太守贪残似虎狼。今日海隅鱼米贱，大须慙愧石留黄。」拟权龙褒体赠鄠县李令，及寄朝右，李乃因病休官：「鄠县李长官，横琴膝上弄；不闻有政声，但见手子动。」《云溪友议》中。

## 辛　谠

1. []{#唐轶二十六-辛谠-1}
邕府辛谠尚书，传有神力。尝与故滑台杜仆射为泗上郡职，时属丰沛兵起浮磬，雉堞围于贼锋，其不抵于偷儿之手者，数板而已。杜公将有包胥乞师之请于邻封，以劘垒方严，募辕门勇士，无敢应者，独谠请行。岸列霜锋，河浮战舰。裸身宵度，胜舟而济。获告邻部，果解重围，贼锋遂衂。朝廷录功，累授刺史于曹州，团练于泗州，节度于邕州。尝言微时力田自粒，三伏甚暑，与邻庄老农纳凉于山之阴。山上有巨牛怒鬭者，哮吼争力，声达数里。邻人虑其奔北退走，则有蹂践冲触之患，相谋备钩索为制拒之计。辛曰：「众力非及，某能当之。」俄顷，有牛果北而下，狞蹄踣土，凶角以奔。辛则正立中逵，俟其欲至，两执其角，牛不能前。旁观移时，如不寘力。牛怒滋甚，退身数尺，养力而冲。如是三四，划然有声，流血滂沱，角折牛仆。其主乃屠肉聚食，以酬壮观，则命持斲斧断角，坚不可刈。辛复拉之，应手而碎。时谠侏儒瘠瘁，如不胜衣。至官崇体腯，力亦随减。《阙史》下。

## 马　举

1. []{#唐轶二十六-马举-1}
令狐赵公在相位，马举为泽潞小将，因奏事到宅，会公有一门僧，善气色，偶窥之，谓公曰：「适有一军将参见相公，是何人？」以举名语之。僧曰：「窃视此人，他日当与相公为方面交代。」公曰：「此边方小将，纵有军功，不过塞垣一镇，奈何与老夫交代？」僧曰：「相公第更召与语，贫道为细看。」公然之。既去，僧曰：「今日看更亲切，并恐是扬、汴。」公于是稍接之矣。咸通九年，公镇维扬，举破庞勋有功。先是上面许：「成功，与卿扬州。」既而难于爽信，即除举淮南行军司马。公闻之，即处分所司，排比迎新使。群下皆曰：「此一行军耳！」公乃以其事白之，果如所卜。《唐摭言》一五。又《广记》二二四引。

2. []{#唐轶二十六-马举-2}
淮南节度使马举，讨庞勋，为诸道行营都虞候。遇大阵，有将在皂旗下，望之不入贼，使二骑斩之。骑廻云：「大郎君也。」举曰：「但斩其慢将，岂顾吾子？」再遣斩之，传首阵上。不移时而败贼。《闻奇录》（《广记》一五七）。

## 卢　藩

1. []{#唐轶二十六-卢藩-1}
唐卢尚书藩以文学登进士第，以英雄自许。历数镇，薨于灵武连帅。恩赐吊祭，内臣厚希例贶，其家事力不充，未办归装，而天使所求无厌，家人苦之。亲表中有官人，于灵前告曰：「家贫如此，将何遵副。尚书平生奇杰，岂无威灵及此宦者乎？」俄而馆中天使中恶，以至于卒。是知精魂强俊者，可不畏之哉！八座从孙尚在江陵，尝闻此说，故纪之以儆贪货者。《北梦琐言》一二。

## 李　骘

1. []{#唐轶二十六-李骘-1}
见崔铉[1](#唐轶二十四-崔铉-1)。

2. []{#唐轶二十六-李骘-2}
见胡玢[1](#唐轶二十六-胡玢-1)。

3. []{#唐轶二十六-李骘-3}
见任涛[1](#唐轶二十六-任涛-1)。

## 李　绾

1. []{#唐轶二十六-李绾-1}
李绾咸通中作越察，于甲仗库创楼，名曰武威。刻石立文曰序楼文名云：「名楼以武威，兼义也。余之望又出武威。」《南部新书》癸。

## 张直方

1. []{#唐轶二十六-张直方-1}
见裴休[1](#唐轶二十四-裴休-1)。

2. []{#唐轶二十六-张直方-2}
咸通庚寅岁，卢龙军节度使、检校尚书左仆射张直方抗表请修入觐之礼，优诏允焉。先是张氏世莅燕土，民亦世服其恩，礼燕台之嘉宾，抚易水之壮士，地沃兵庶，朝廷每姑息之。洎直方之嗣事也，出绮纨之中，据方岳之上，未尝以民间之休戚为意。而酣酒于室，淫兽于原，巨赏狎于皮冠，厚宠集于绿帻。暮年而三军大怨，直方稍不自安，左右有为其计者，乃尽室西上。至京，懿宗授之左武衞大将军，而直方飞苍走黄，莫亲徼道之职。往往设罘罝于通衢，则犬彘无遗。臧获有不如意者，立杀之，或曰：「辇毂之下，不可专戮。」其母曰：「尚有尊于我子者耶？」则僭轶可知也。于是谏官列状上请收付廷尉，天子不忍置于法，乃降为燕王府司马，俾分务洛师焉。直方至东都，既不自新，而慢游愈极。洛阳四旁，翥者，攫走者，见皆识之，必群噪长嗥而去。《三水小牍》上。又《广记》四五五引。《南部新书》戊。

3. []{#唐轶二十六-张直方-3}
唐金吾大将军张直方一旦开筵，命朝士看干水银，点制不谬，众皆叹羡，以谓清河曾遇至人。良久，张公大笑曰：「己非所能，有自来矣。顷任桂府团练使，逢一道士，蕴此利术，就而求之，终不可得。乃令健卒缚于山中，以死胁之。道士惊怕，但言药即多献，术则不传，唯死而已。由是得药，纵其他适。今日奉呈，唯成丹也，非己能也。」《北梦琐言》一一。

4. []{#唐轶二十六-张直方-4}
咸通末，幽州张直方贬龚州刺史。到任后，修葺州城，因掘土，得一铜皷。满任，载以归京。到襄汉，以为无用之物，遂舍于延庆禅院，用代木鱼，悬于斋室。今见存焉。《岭表录异》上。又《广记》二○五引。

## 杜宣猷

1. []{#唐轶二十六-杜宣猷-1}
杜宣猷大夫，自闽中除宣城，中官之力也。诸道每岁送阉人所谓私白者，闽为首焉，且多任用，以故大阉已下，桑梓多系闽焉。时以为中官薮泽。宣猷既至，每寒食节，辄散遣将吏荷挈食物，祭于诸阉冢墓，所谓洒扫者也。故时号为勅使看墓。《玉泉子》。又《广记》二三九引。

## 李　璋

1. []{#唐轶二十六-李璋-1}
见卢钧[6](#唐轶二十四-卢钧-6)。

2. []{#唐轶二十六-李璋-2}
懿宗祠南郊。旧例：青城御幄前设彩楼，命仆寺辈作乐，上登楼以观，众呼万岁。起居郎李璋上疏请罢，事不行。《唐语林》七。

3. []{#唐轶二十六-李璋-3}
见韦保衡[2](#唐轶二十五-韦保衡-2)。

4. []{#唐轶二十六-李璋-4}
见李绛[6](#唐轶十九-李绛-6)。

## 李　据

1. []{#唐轶二十六-李据-1}
唐李据，宰相绛之姪。生绮纨间，曾不知书，门荫调补渑池丞。因岁节索鱼不得，怒追渔师，云：「缘獭暴，不敢打鱼。」判云：「俯临新岁，猛兽惊人。渔网至宽，疏而不漏。放。」又祗承人请假，状后判云：「白日黄昏须到，夜即平明放归。」祗承人竟不敢去。又判决祗承人：「如此痴顽，岂合吃杖，决五下。」人有语曰：「岂合吃杖，不合决他。」李曰：「公何会！『岂』是助语，共之乎者也何别。」《卢氏杂说》（《广记》二六一）。《玉泉子》。

## 吴行鲁

1. []{#唐轶二十六-吴行鲁-1}
唐吴行鲁尚书，彭州人。少年事内官西门军容，小心畏慎，每夜常温溺器以奉之，深得中尉之意。或一日为洗足，中尉以脚下文理示之曰：「如此文理，争教不作十军容使！」行鲁拜曰：「此亦无凭，某亦有之，何为常执厮仆之役？」乃脱屦呈之，中尉嗟叹，谓曰：「汝但忠孝，我终为汝成之。」尔后假以军职，除彭州刺史。为卢耽相公西川行军司马，御蛮有功，历东西川、山南三镇节旄。除西川制云：「为命代之英雄，作人中之祥瑞。」讥之也。厉图南为西川副使，随府罢职，行鲁欲延辟之。图南素薄行鲁，闻之大笑曰：「不能翦头刺面，而趋侍健儿乎！」自使院乘马，不归私第，直出北郭，家人遽结束而追之。张云起居为成都少尹，常出轻言，为行鲁酖杀之。《北梦琐言》三。又《广记》二七五引。《南部新书》辛。

## 李超　郑浑之

1. []{#唐轶二十六-李超-1} []{#唐轶二十六-郑浑之-1}
咸通末，郑浑之为苏州督邮，谭铢为鹾院官，钟福为院巡，俱广文。时湖州牧李超、赵蒙，相次俱状元。二郡境土相接，时为语曰：「湖接两头，苏联三尾。」《南部新书》己。《唐语林》四。《岚斋录》（《吴郡志》一二）。《唐诗纪事》五六。

## 苏粹　苏冲

1. []{#唐轶二十六-苏粹-1} []{#唐轶二十六-苏冲-1}
苏员外粹与母弟冲俱郑都尉颢门生。后粹为东阳守，冲为信阳守，欲相见境上，本府许之。两郡之守，携宾客同府主出省，俱自外郎，兄弟之荣少比。《唐语林》四。　案：信阳，为「信安」之误。

2. []{#唐轶二十六-苏粹-2} []{#唐轶二十六-苏冲-2}
苏粹员外颇达禅理，自号本禅和。《南部新书》己。

## 卢　鉟

1. []{#唐轶二十六-卢鉟-1}
卢常侍鉟牧庐江日，相座嘱一曹生，令署郡职，不免奉之。曹悦营妓名丹霞，卢阻而不许。会饯朝客于短亭，曹献诗云：「拜玉亭间送客忙，此时孤恨感离乡。寻思往岁绝缨事，肯向朱门泣夜长？」卢演为长句，和而勗之，曰：「桑扈交飞百舌忙，祖亭闻乐倍思乡。樽前有恨慙卑宦，席上无聊爱靓妆。莫为狂花迷眼界，须求真理定心王。游蜂采掇何时已，却恐多言议短长。」令丹霞改令罚曹，霞乃号为「怨胡天」，以曹状貌甚肖胡。满座欢笑。卢乃目丹霞为「怨胡天」。《南部新书》辛。《抒情集》（《广记》二七三）。又《诗话总龟》前集一引。

## 崔　雍

1. []{#唐轶二十六-崔雍-1}
见封定卿[1](#唐轶二十四-封定卿-1)。

2. []{#唐轶二十六-崔雍-2}
崔起居雍，甲族之子，少高令闻。举进士，擢第之后，蔼然清名喧于时，与郑颢同为流品所重。举子公车得游历其门馆者，则登第必然矣。时人相语为崔、郑世界，虽古之龙门，莫之加也。《金华子》上。《唐语林》四。

3. []{#唐轶二十六-崔雍-3}
见郑颢[3](#唐轶二十四-郑颢-3)。

4. []{#唐轶二十六-崔雍-4}
崔雍为起居郎，出守和州。遇庞勋悖乱，贼兵攻和，雍弃城奔浙右，为路岩所搆，竟坐此见害。雍与兄朗、序、福昆仲八人，皆升籍进士，列甲乙科，尝号为点头崔家。始雍之擢第也，其伯父昆仲率贺，会饮中堂。既醉而寝，忽梦游历于公署间，有绿衣者命坐于厅事中，设酒馔甚备。既而醉饱，不敢承命，其人坚请不已。雍乃请曰：「愿以此肉，召从人尽之。」绿衣曰：「不可，须先辈自尽。」既寤，甚恶之。及和州失律，投于连帅，裴公璩奏之，锁縻于思过院。雍忧恚且闷，乃召狱直军将话其事。不日勅至，果如梦焉。《金华子》上。《唐语林》四。

5. []{#唐轶二十六-崔雍-5}
崔雍起居誉望清举，尤嗜古书图画，故钟、王、韩、展之迹，萃于其家。尝宝《太真上马图》一轴，以为画品之上。咸通戊子岁，授禄二千石于和州。值庞勋搆逆，丰、沛间贼锋四掠，历阳么郡，右史儒生，非枝拒所及矣。乃命小将赍羽檄、牛酒犒贼师，且以全雉堞活黎庶为请，由是境亡剽掠之患。虽矫为款谕，而密表自陈。时宰有不协者，因寘之以法，士君子相吊。后有得崔君所宝画者，轴杪题云：「上蔡之犬，堪嗟人生到此；华亭之鹤，徒唳天命如何？」字虽真踪，不书时日，识者云：闻命之后，无暇及此。其预知耶，复偶然耶？《阙史》下。又《广记》一四四引。

6. []{#唐轶二十六-崔雍-6}
见路岩[4](#唐轶二十五-路岩-4)、[5](#唐轶二十五-路岩-5)。
7. []{#唐轶二十六-崔雍-7}
见路岩[4](#唐轶二十五-路岩-4)、[5](#唐轶二十五-路岩-5)。

8. []{#唐轶二十六-崔雍-8}
唐咸通中，庞勋反于徐州。时崔雍典和州，为勋所陷，执到彭门。雍善谈笑，逊词以从之，冀纾其祸，勋亦见待甚厚。其子少俊，饮博击拂，自得亲近，更无阻猜。雍以失节于贼，以门户为忧，谓其子曰：「汝善狎之，或得方便，能传刃乎？人皆有死，但得其所，吾复何恨。」其子承命，密怀利刃，忽色变身战。勋疑讶，因搜怀袖，得匕首焉，乃令烹之。翌日，召雍赴饮。既彻，问雍曰：「肉美乎？」对曰：「以味珍且饱。」勋曰：「此即贤郎肉也。」亦命杀之。后黄巢入广州，执节度使李佋，随军至荆州，令佋草表，述其所怀。佋曰：「某骨肉满朝，世受国恩，腕即可断，表终不为。」寻于江津害之。《北梦琐言》一○。

## 李　都

1. []{#唐轶二十六-李都-1}
见封定卿[1](#唐轶二十四-封定卿-1)。

2. []{#唐轶二十六-李都-2}
李都荆南从事时，朝官亲熟自京寓书，踪甚恶，李寄诗戏曰：「草缄千里到荆门，章草纵横任意论。应笑钟张虚用力，却教羲献枉劳魂。惟堪爱惜为珍宝，不敢留传误子孙。深荷故人相厚处，天行时气许教吞。」《抒情诗》（《广记》二○九）。《古今诗话》（《诗话总龟》前集三八）。　案：《古今诗话》作「李郁」。

3. []{#唐轶二十六-李都-3}
见郑仁表[3](#唐轶二十六-郑仁表-3)。

4. []{#唐轶二十六-李都-4}
见王重荣[1](#唐轶二十七-王重荣-1)。

## 李　琢

1. []{#唐轶二十六-李琢-1}
许州西三四十里有雌虎暴，损人不一。统军李琢闻之惊怪，其视事日，厉声曰：「忠武军十万，岂无勇士？」有壮夫跳跃曰：「某能除。」琢壮其言，给利器。壮夫请不用弓刀，只要一大白棒。壮夫径诣榛坞寻之，果得其穴也。其虎已出，唯三子，眼欲开。壮夫初不见其母，欲回，度琢必不信，遂抱持三子，至其家藏之，入白于琢。琢见空手来，讶之。曰：「已取得伊三儿。」琢闻惊异。果取到，大赏赉之，给廪帛，加军职，曰：「尝闻不探虎穴，焉得虎子，此夫是也。」壮夫竟除其巨者，不复更有虎暴。《芝田录》（《广记》四三○）。

2. []{#唐轶二十六-李琢-2}
唐马植相公曾镇安南，安抚军民，怀柔蛮僚，废珠池，尚俭素。李琢后镇是邦，用法大酷，军城远出而属南蛮。六七年间，劳动兵役。咸通七年，高骈收复之。先是荆徐间征役拒蛮，人甚苦之，有举子闻许卒二千没于蛮乡，有诗刺曰：「南荒不择吏，致我交趾覆。联绵三四年，致我交趾辱。懦者鬭则退，武者兵益黩。军容满天下，战将多金玉。刮得齐民疮，分为猛士禄。雄雄许昌师，忠武冠其族。去为万骑风，住为一川肉。时有践卒回，千门万户哭。哀声动闾里，怨气成山谷。谁能听鼓声，不忍看金镞。念此堪泪流，悠悠颍川绿。」吟此诗，有以见失于授任，为国家生事。《大东》之苦，斯其类乎！《北梦琐言》二。

## 李师望

1. []{#唐轶二十六-李师望-1}
唐李师望，乃诸宗属也，自负才术，欲以方面为己任。因旅游邛蜀，备知南蛮之勇怯，遂上书希割西川数州，于临邛郡建定边军节度。诏旨允之，乃自凤翔少尹擢领此任。于时西川大将嫉其分裂巡属，乃阴通南诏。于是蛮军为近界乡豪所导，侵轶蜀川，元戎窦滂不能遏截。师望亦寻受贬，黜陇西。又云。因任华阳捕贼。　《北梦琐言》六。又《广记》四九九引。

## 崔　程

1. []{#唐轶二十六-崔程-1}
清河崔氏亦小房最专清美之称。崔程即清河小房，世居楚州宝应县，号八宝崔家。宝应本安宜县，崔氏曾取八宝以献，勅改名焉。程之姊，北门李相国蔚之夫人，蔚乃姑臧小房也，判盐铁。程为扬州院官，举吴尧卿，巧于图利，一时之便，蔚以为得人，竟乱筦搉之政。程累牧数郡，皆无政声，小杜相公闻程诸女有德，致书为其子让能取焉。初辞之，私谓人曰：「崔氏之门著一杜郎，其何堪矣！」而相国坚请不已，程不能免，乃于宝应诸院间取一弟姪，以应命而适之。其后让能显达，封国夫人，而程之女竟无闻焉。《金华子》下。《唐语林》四。

## 崔　碣

1. []{#唐轶二十六-崔碣-1}
尚书博陵公碣，任河南尹，摘奸翦暴，为天下吏师。先是有估客王可久者，膏腴之室，岁鬻茗于江湖间，常获丰利而归。是年又笈贿适楚，始返楫于彭门，值庞勋搆逆，穽于寇域，逾期不归。有妻美少，且无伯仲息胤之属。妻尝善价募人，访于贼境之内，四裔竟无得其影迹者。或曰：「已戕于巨盗，而帑其财贿矣。」洛城有杨干夫者，以善卜称，妻晨持一缣，决疑于彼。杨生素熟于事，且利其色，思以计中之，乃为端蓍虔祝。六位既兆，则曰：「所忧岂非伉俪耶？是人绝气久矣，象见坟墓矣，遇刼杀与身并矣。」妻号咷将去，即又勉之曰：「阳乌已晚，幸择良辰清旭，更垂访问，当为再祝。」妻诚信之。他日复往，振策布算，宛得前卦，乃曰：「神也，异也，无复望也。」仍言号恸非所以成礼者，第择日举哀，缞服髽发，绘佛饭僧，以资冥福。妻且悲且媿，以为诚言，无巨细事，一以托之。杨生主办，雅竭其志，则又谓曰：「妇人茕独而积财贿，寇盗方炽，身之灾也。宜割爱以谋安适。」妻初不纳，夜则飞砾以惧之，昼则声寇〔以危之，次则役媒〕以饵之。妻多杨之义，遂许嫁焉。杨生既遂志，乃悉籍所有，雄据优产。又逾月，皆货旧业，挈妻卜居洛渠北。其明年，徐州平，天子下洗兵诏，大憝就擒外，胁从其间者，宥而不问，给篆为信，纵归田里。可久髡躶返洛，疥痒瘠秽，匄食于路。至则访其庐舍，已易主矣。曲讯妻室，不知所从，辗转饥寒，循路号叫。渐有人知者，因指其新居。见妻及杨，肆目门首，欲为揖认，则诃詈诟辱，仅以身免。妻愕眙以异，复制于杨。可久不胜其冤，诉于公府。及法司按劾、杨皆厚贿以行，取证于妻，遂诬其妄。时属尹正长厚，不能辩奸，于是以诬人之罪加之，痛绳其背，肩校〔出〕疆。可久冤楚相萦，殆将溘尽。命禄未绝，洛尹更任，则衔血赍冤，诉于新政。新政亦不能辩，其所鞫吏，得以肆堇毒于簧言，且曰：「以具狱讼旧政者，有汉律在。」则又列夤，配邑之遐者，隶执重役。可久双眦洒血而目枯焉。时博陵公伊人燕居，备聆始卒，天启良便，再领三川，狱吏屏息，覆盆举矣。揽辔观风化之三日，潜命就役所，出可久以至，仍敕吏掩干夫一家，并素鞫吏，同桎其颈。且命可久暗籍其家服玩，物所存尚伙，而鞫吏贿赂丑迹昭焉。既捶其胁，复血其背，然后擢发折足，同弃一坎，收录家产，手授可久。时离毕作沴，黳云复郁，断狱之日，阳轮洞开，通逵相庆，有至出涕者。沈冤积愤，大亨畅于是日。古之循吏，孰能拟诸。《阙史》下。又《广记》一七二引。

## 赵　宏

1. []{#唐轶二十六-赵宏-1}
咸通初，有天水赵宏者任江阴令，以片言折狱著声。由是累宰剧邑，皆以雪冤获优考，至于疑似晦伪之事，悉能以情伪辩之。时有楚州淮阴农者，比庄顷以丰岁而货殖焉。其东邻则拓腴田数百亩，资镪未满，因以庄券质于西邻，贷缗百万。契书显验，且言来岁赍本利以赎。至期果以腴田获利，首以贮财赎契，先纳八百缗，第检置契书，期明日以残资换券，所隔信宿，且恃通家，因不征纳缗之籍。明日赍余镪至，遂为西邻不认矣，且无保证，又乏簿籍，终为所拒。东邻冤诉于县，县为追勘，无以证明。邑宰谓曰：「诚疑尔冤，其如官中所赖者券，乏此以证，何术理之？」复诉于州，州不能辨。东邻不胜其愤，远聆江阴之善政讼者，乃越江而南诉于赵宰。赵宰谓曰：「县政地卑，且复逾境，何计奉雪？」东隣则冤泣曰：「此地不得理，则无由自涤也。」赵曰：「第止吾舍，试为思之。」经宿，召前曰：「吾计就矣，尔果不妄否？」则又曰：「焉敢厚诬！」赵曰：「诚如是言，当为寘法。」乃召捕盗之干事者数辈至淮壖，曰有聚啸而寇江者，按验已具，且言有同恶相济者在某居处，名姓形状，俱以西邻指言。请械送至此。先是，邻州条法唯持刃截江无得藏匿，追牒至彼，果擒以还。然西邻自恃无迹，未甚加惧，至则旅于庭下。赵厉声谓曰：「幸耕织自活，何为寇江？」囚则号呼与泪随曰：「稼穑之夫，未尝舟檝。」赵又曰：「辨证甚明，且姓氏无差。或言伪而坚，则血肤取实。」囚则大恐，叩头见血，如不胜其冤者。赵又曰：「所盗率多金银锦绣，非农家所宜有也，汝宜籍舍之产以辨之。」囚意稍开，谓皆非所贮者，且不疑东邻之越讼也，乃言：「有稻若干斛，庄客某甲算纳到者；䌷绢若干匹，家机所出者；钱若干贯，东邻赎契者；银器若干件，匠某锻成者。」赵宰大喜，即再审其事，复谓曰：「汝果非寇江者，何为讳东邻所赎八百缗？」导引诉邻，令其偶值。于是惭惧灰色，祈死厅前。赵令桎梏往本土，检付契书，然后寘之于法。《唐阙史》上。又《广记》一七二引。《折狱龟鉴》七。　案：赵宏，《广记》、《折狱龟鉴》作「赵和」。

## 庞　勋

1. []{#唐轶二十六-庞勋-1}
初，庞勋之求节也，必希岁内得之，于是闾里小儿竞歌之曰：「得节不得节，不过十二月。」即庞勋九年十月十七日作乱，十年九月十九日就戮，通其闰月计之，正一岁而灭。《彭门纪乱》（《通鉴考异》二三）。

## 裘　甫

1. []{#唐轶二十六-裘甫-1}
见王式[3](#唐轶二十五-王式-3)、[4](#唐轶二十五-王式-4)。
2. []{#唐轶二十六-裘甫-2}
见王式[3](#唐轶二十五-王式-3)、[4](#唐轶二十五-王式-4)。

## 方　干

1. []{#唐轶二十六-方干-1}
孙郃《玄英先生传》曰：先生新定人，字雄飞。章八元即先生外王父也。广明、中和间，为律诗，江之南，未有及者。始谒钱塘守姚公合，公视其貌陋，初甚侮之。坐定览卷，骇目变容而叹之。先生一举不得志，遂遯于会稽，渔于鉴湖。与郑仁规、李频、陶详为三益友。弟子弘农杨弇、释子居远。先生卒，弇编其诗，请舍人王赞为之序。赞序云：「张祜升杜甫之堂，方干入钱起之室」云。《唐诗纪事》六三。

2. []{#唐轶二十六-方干-2}
诗人方干，亦吴人也，王龟大夫重之。既延入内，乃连下两拜，亚相安详以答之。未起间，方又致一拜。时号「方三拜」也。《北梦琐言》六。《庶斋老学丛谈》下。

3. []{#唐轶二十六-方干-3}
方干，桐庐人也，幼有清才，为徐凝所器，诲之格律。干或有句云：「把得新诗草里论。」反语云「村里老」，谑凝而已。王大夫名与定保家讳一字同。廉问浙东，干造之，连跪三拜，因号「方三拜」。王公将荐之于朝，请吴子华为表草。无何公遘疾而卒，事不谐矣。《唐摭言》一○。又《唐摭言》四。《古今诗话》（《诗话总龟》前集三八）。

4. []{#唐轶二十六-方干-4}
方干姿态山野，且更兔缺，然性好陵侮人。有龙丘李主簿者，不知何许人，偶于知闻处见干而与之传杯酌。龙丘目有翳，改令以讥之曰：「干改令，诸人象令主：『措大吃酒点盐，军将吃酒点酱，只见门外著篱，未见眼中安障！』」龙丘答曰：「措大吃酒点盐，下人吃酒点鲊，干嗜鲊。只见手臂著襕，未见口唇开！」一座大笑。《唐摭言》一三。又《广记》二五七引。《谐噱录》（陶本《说郛》三四）。

5. []{#唐轶二十六-方干-5}
方干貌陋唇缺，味嗜鱼鲊，性多讥戏。萧中丞典杭，军倅吴杰患眸子赤，会宴于城楼饮，促召杰。杰至，目为风掠，不堪其苦，宪笑命近座女伶裂红巾方寸帖脸，以障风。干时在席，因为令戏杰曰：「一盏酒，《一捻盐》，止见门前悬箔，何处眼上垂帘？」杰还之曰：「一盏酒，一脔鲊，止见半臂著襕，何处口唇开袴？」一席绝倒。尔后人多目干为「方开袴」。《唐语林》七。

6. []{#唐轶二十六-方干-6}
处士方干与许赎善。赎寓越中，有非罪，金汉宏械于阛阓。干时在新定，闻之，驰于境上，卖一橱，高其价不售，固蔽赎之刑也，曰：「方处士为友卖橱。」太守知之，遂释赎之过。《葆光录》一。

7. []{#唐轶二十六-方干-7}
李建州频与方处士干为吟友。频有《题四皓庙》诗，自言奇绝，云：「东西南北人，高迹此相亲。天下已归汉，山中犹避秦。龙楼曾作客，鹤氅不为臣。独有千年后，青青庙木春。」示于干，干笑而言：「善则善矣，然内有二字未稳。『作』字太粗而难换。『为』字甚不当，干闻『率土之滨，莫非王臣』，请改作『称』字。」频降伏而且惭，悔前言之失，乃曰：「圣人以一字褒贬，此其明矣。」遂拜为一字之师。《葆光录》一。又张本《说郛》二○、陶本《说郛》三二引。

8. []{#唐轶二十六-方干-8}
唐末宰臣张文蔚、中书舍人封舜卿等奏，前有名儒屈者十有五人，请赐孤魂及第。方干秀才是其数矣。每见人设三拜而已，谓礼数有三，识者呼为「方三拜」，亦曰方十四郎。干为人唇缺，连应十余举。有司议干才则才矣，不可与缺唇人科名。四夷所闻，为中原鲜士矣。干潜知所论，遂归镜湖。后十数年，遇医补得，年已老矣，遂举不出镜湖。时人号曰「补唇先生」。弟子李频等皆中殊科，干可谓屈人矣。故有《镜湖西岛闲居》诗曰：「寒山压镜心，此处是家林。梁鷰欺春醉，岩猿学夜吟。云连平地起，月向白波沈。犹自闻钟角，栖身可在深。」又诗：「世人如不容，吾自纵天慵。落叶凭风扫，秋粳任水舂。花朝连郭雾，雪夜隔湖钟。身在能无事，头宜白此峰。」又《感怀》云：「至业不得力，至今犹苦吟。吟成五字句，使破一生心。世路屈声满，云溪冤气深。前贤多晚达，莫怕鬓霜侵。」李频上第后，干寄诗曰：「弟子已攀桂，先生犹卧云。」此恨之深矣。干为诗炼句，字字无失。如《寄友人》云：「鹤盘远势投孤屿，蝉曳残声过别枝。」齐梁已来，未有此句。《咏击瓯》则体绝物理，诗人罢唱。诗曰：「白器敲来曲调成，腕头匀细自轻清。随风摇曳有余韵，侧水浅深多泛声。春漏丁当相次发，寒蝉计会一时鸣。从今已得佳声出，众乐无由更得名。」干与杭州于郎中为砚席之知，因求举粮，远游郡所。杭牧疑干为诗无卒才，因夜醼，与飞字韵，请赋一章，干半酣书成，合筵惊骇。于赠二百千充润五十六字，于可谓奖士矣。诗曰：「闲世星郎夜醼时，丁丁寒漏滴声微。琵琶弦促千般调，鹦鹉杯深四散飞。徧请玉容歌白雪，高烧红蜡照朱衣。人闲有此荣华事，争遣渔翁恋钓矶。」《鉴诫录》八。《唐诗纪事》六三。

9. []{#唐轶二十六-方干-9}
见范摅子[1](#唐轶二十六-范摅子-1)。

## 李　频

1. []{#唐轶二十六-李频-1}
见张乔[1](#唐轶二十六-张乔-1)。

2. []{#唐轶二十六-李频-2}
李建州尝游明州磁溪县西湖题诗，后黎卿为明州牧，李时为都官员外，托与打诗板，附行纲军将入京。《唐摭言》一三。

3. []{#唐轶二十六-李频-3}
见方干[7](#唐轶二十六-方干-7)。

4. []{#唐轶二十六-李频-4}
近代李频、黄匪躬，皆岭表人。频即遗其糟糠；别婚士族。黄即三十年不返乡里，于时妻母俱在。又何心乎？《北梦琐言》五。

## 罗　邺

1. []{#唐轶二十六-罗邺-1}
罗邺，余杭人也，家富于财。父则，为盐铁小吏，有子二人，俱以文学干进，邺尤长七言诗。时宗人隐，亦以律韵著称，然隐才雄而麄疏，邺才清而緜致。咸通中，崔安潜侍郎廉问江西，志在弓旌，竟为幕吏所沮。既而俯就督邮，因兹举事阑珊，无成而卒。《唐摭言》一○。《唐诗纪事》六八。

2. []{#唐轶二十六-罗邺-2}
见尹璞[1](#唐轶二十六-尹璞-1)。

## 王　枢

1. []{#唐轶二十六-王枢-1}
曹相确镇浙西日，会湖中，郡判官王枢举进士严恽诗曰：「春光苒苒归何处，更向花前把一杯。尽日问花花不语，为谁零落为谁开？」王仰其才调，和曰：「花落花开人世梦，衰荣闲事且持杯。春风底事轻摇落，何似从来不要开。」《雅言杂载》（《诗话总龟》前集一四）。

## 闵廷言

1. []{#唐轶二十六-闵廷言-1}
闵廷言，豫章人也，文格高绝。咸通中，初与来鹄齐名。王棨尝谓同志曰：「闵生之文，酷似西汉。」有《渔腹志》一篇，棨尤所推伏。《唐摭言》一○。

2. []{#唐轶二十六-闵廷言-2}
陈峤谒安陆郑郎中𫍯，三年方一见。𫍯从容谓峤曰：「识闵廷言否？」峤曰：「偶未知闻。」𫍯曰：「不妨与之还往，其人文似西汉。」《唐摭言》五。又《广记》一八三引。

## 王　璘

1. []{#唐轶二十六-王璘-1}
王璘举日试万言科，崔詹事观察湖南，因遗之夹缬数匹。璘翌日以中单襜褕衣之以诣，崔公接之大惊矣。《唐摭言》一二。《唐诗纪事》六六。

2. []{#唐轶二十六-王璘-2}
长沙日试万言王璘，辞学富赡，非积学所致。崔詹事廉问，特表荐之于朝。先是试之于使院，璘请书吏十人，皆给砚，璘袗𫄨扪腹，往来口授，十吏笔不停缀。首题《黄河赋》三千字，数刻而成；复为《鸟散余花落》诗三十首，援毫而就。时忽风雨暴至，数幅为回飇所卷，泥滓沾渍，不胜舒卷。璘曰：「勿取，但将纸来！」复纵笔一挥，斯须复十余篇矣。时未亭午，已搆七千余言。詹事传语试官曰：「万言不在试限，请屈来饮酒。」《黄河赋》复有僻字百余，请璘对众朗宣，旁若无人。至京师时，路庶人方当钧轴，遣一介召之。璘意在沽激，曰：「请俟见帝。」岩闻之大怒，亟命奏废万言科。璘杖策而归，放旷于杯酒间，虽屠沽无间然矣。《唐摭言》一一。又《广记》一八三引。《唐诗纪事》六六。

3. []{#唐轶二十六-王璘-3}
湖南日试万言王璘，与李群玉校书相遇于岳麓寺。群玉揖之曰：「公何许人？」璘曰：「日试万言王璘。」群玉待之甚浅，曰：「请与公联句可乎？」璘曰：「唯子之命。」群玉因破题而授之，不记其词。璘览之略不伫思，而继之曰：「芍药花开菩萨面，椶榈叶散野叉头。」群玉知之，讯之他事矣。《唐摭言》一三。又《诗话总龟》前集一四引。《唐诗纪事》六六。

## 来　鹏

1. []{#唐轶二十六-来鹏-1}
唐进士来鹏诗思清丽，福建韦尚书岫爱其才，曾欲以子妻之，而后不果。尔后游蜀，夏课卷中有诗云：「一夜绿荷风翦破，赚他秋雨不成珠。」识者以为不祥。是岁不随秋赋，而卒于通议郎。《北梦琐言》七。《古今诗话》（《诗话总龟》前集三四）。《唐诗纪事》五六。

## 来　鹄

1. []{#唐轶二十六-来鹄-1}
来鹄，豫章人也，师韩、柳为文。大中末、咸通中声价益籍甚。广明庚子之乱，鹄避地游荆襄，南返，中和客死于维扬。《唐摭言》一○。《唐诗纪事》五六。

2. []{#唐轶二十六-来鹄-2}
来鹄，洪州人。咸通中名振都下，然喜以诗讥讪当路，为人所恶，卒不第。《金钱花》云：「青帝若教花里用，牡丹应是得钱人。」《夏云》云：「无限旱苗枯欲尽，悠悠闲处作奇峰。」《偶题》云：「可惜青天好雷电，只能驱趁懒蛟龙。」《诗史》（《诗话总龟》前集三七）。

## 胡　曾

1. []{#唐轶二十六-胡曾-1}
高相公骈统临益部，兼号征南。蛮陬闻名，预自屏迹矣。然时飞一木夹，其中惟夸兵革犀象，欲借绵锦之江，饮马濯足而已。高相公于是经营版筑，置防城勇士八千，命胡记室曾以檄破之，仍判回木夹。故胡曾破之数联，天下称为奇绝。此答木夹书元是胡曾与路岩相公镇蜀日修之，非为高骈相公也，何光远误述。《鉴诫录》二。《唐诗纪事》七一。

## 邵　谒

1. []{#唐轶二十六-邵谒-1}
邵谒，韶州翁源人。少为县厅吏，客至仓卒，令怒其不搘床迎侍，逐去。遂截髻著县门上，发愤读书。书堂距县十余里，隐起水心。谒平居如里中儿未着冠者，发鬅鬙，野服。苦吟，工古调。咸通七年抵京师，隶国子。时温庭筠主试，悯擢寒苦，乃榜谒诗三十余篇，以振公道。……已而释褐。后赴官，不知所终。《唐才子传》八，原出《邵谒集》胡宾王序。

2. []{#唐轶二十六-邵谒-2}
余亡友李秉彝德叟尝为余曰：家藏唐邵谒诗八十篇，甚工。谒选于吏部，部中牓此诗曰：「有能过此者，当先注官。」众无间言。《李希声诗话》（《宋朝事实类苑》五九）。

## 郑　𫍯

1. []{#唐轶二十六-郑𫍯-1}
见闵廷言[2](#唐轶二十六-闵廷言-2)。

## 李昭象

1. []{#唐轶二十六-李昭象-1}
李昭象，字化文，池州刺史方玄之子。父卒，因家焉。懿宗末年，以文干相国路公岩，问其年，曰：「十有七矣。」岩年尚少，尤器重之。荐于朝，将召试，会岩贬，遂还秋浦，移居九华，与张乔、顾云辈为方外友。龙纪中，杨行密奔宣州，以书招之，不从。《唐诗纪事》六七。

## 李　涛

1. []{#唐轶二十六-李涛-1}
李涛，长沙人也。篇咏甚著，如「水声长在耳，山色不离门。」又「扫地树留影，拂床琴有声。」又「落日长安道，秋槐满地花。」皆脍炙人口。温飞卿任太学博士，主秋试，涛与衞丹、张郃等诗赋皆榜于都堂。《唐摭言》一○。《唐诗纪事》六七。

## 王季文

王季文，字宗素，池阳人。少厌名利，居九华，遇异人，授九仙飞化之术曰：「子当先决科于词籍，后策名于真列，冥注使然，不可移也。」登咸通中进士第，授秘书郎。寻谢病归九华，日一浴于山之龙潭，寒暑不渝。《唐诗纪事》二九。

## 周　缄

1. []{#唐轶二十六-周缄-1}
周缄者，湖南人也，咸通初以辞赋擅名。缄尝为《角觝赋》，略曰：「前冲后敌，无非有力之人；左攫右拏，尽是用拳之手。」或非缄善角觝。《唐摭言》一○。

## 裴虔余

1. []{#唐轶二十六-裴虔余-1}
裴虔余，咸通末佐北门李公淮南幕，尝游江，舟子刺舩，误为竹篙溅水湿近座之衣，公为之色变。虔余遽请彩牋纪一绝曰：「满额鹅黄金缕衣，翠翘浮动玉钗垂。从教水溅罗衣湿，知道巫山行雨归。」公览之极欢，命讴者传之矣。《唐摭言》一三。又《广记》二五一引。《古今诗话》（《诗话总龟》前集四）。《唐诗纪事》六○。参看李蔚4。　案：裴虔余，或作「裴庆余」。

## 袁　皓

1. []{#唐轶二十六-袁皓-1}
袁皓初登第，过岳阳，悦妓蕊珠，以诗寄严使君曰：「得意东归过岳阳，桂枝香惹蕊珠香。也知暮雨生巫峡，争奈朝云属楚王。万恨只凭期尅手，寸心唯系别离肠。南亭宴罢笙歌散，回首烟波路渺茫。严君以妓赠之。《唐诗纪事》六七。

## 聂夷中

1. []{#唐轶二十六-聂夷中-1}
见许棠[4](#唐轶二十六-许棠-4)。

## 许　棠

1. []{#唐轶二十六-许棠-1}
见汪遵[1](#唐轶二十六-汪遵-1)。

2. []{#唐轶二十六-许棠-2}
见马戴[2](#唐轶二十四-马戴-2)。

3. []{#唐轶二十六-许棠-3}
见张乔[1](#唐轶二十六-张乔-1)。

4. []{#唐轶二十六-许棠-4}
咸通中，礼部侍郎高湜知举，榜内孤贫者公乘亿，赋诗三百首，人多书于屋壁。许棠有《洞庭》诗，尤工，诗人谓之「许洞庭」。最奇者有聂夷中，河南中都人。少贫苦，精于古体。有《公子家》诗云：「种花于西园，花发青楼道。花下一禾生，去之为恶草。」又《咏田家》诗云：「父耕原上田，子𣃁山下荒。六月禾未秀，官家已修仓。」又云：「锄禾当日午，汗滴禾下土。谁念盘中飡，粒粒皆辛苦。」又云：「二月卖新丝，五月粜新谷。医得眼前疮，剜却心头肉。我愿君王心，化为光明烛。不照绮罗筵，只照逃亡屋。」所谓言近意远，合三百篇之旨也。盛得三人，见湜之公道也。葆光子尝有同寮，示我调举时诗卷，内一句云：「科松为荫花。」因讥之曰：「贾浪仙云：『空庭唯有竹，闲地拟栽松。』吾子与贾生，春兰秋菊也。」他日赴达官牡丹宴，栏中有两松对植，立命斧斫之，以其荫花。此侯席上，于愚有得色，默不敢答，亦可知也。《北梦琐言》二。许棠事又见《实宾录》五、《唐诗纪事》七○。

5. []{#唐轶二十六-许棠-5}
许棠初试进士，与薛能、陆肱齐名。薛擢第，尉盩厔；肱下第，游太原：棠并以诗送之。棠登第，薛已自京尹出镇徐州，陆亦出守南康，招棠为倅。初，高侍郎湜知举，棠纳卷，览其诗云：「退鹢已经三十载，登龙仅见一千人。」乃曰：「世复有屈于许棠者乎？」永临刘相以其子希同年，留为淮南馆驿官。令和韵，棠嗜诗不通，南海仆射时为副使知府事，笑谓人曰：「相公令许棠和韵，可谓虐人也！」《唐语林》七。

6. []{#唐轶二十六-许棠-6}
许棠常言于人曰：「往者年渐衰暮，行卷达官门下，身疲且重，上马极难。自喜一第以来，筋骨轻健，揽辔升降，犹愈于少年时。则知一名能疗身心之疾，真人世孤进之还丹也。」《金华子》下。《唐语林》七。

## 张　乔

1. []{#唐轶二十六-张乔-1}
张乔，池州九华人也，诗句清雅，夐无与伦。咸通末，京兆府解，李建州时为京兆参军主试，同时有许棠与乔，及俞坦之、剧燕、任涛、吴罕、张𧏖、周繇、郑谷、李栖远、温宪、李昌符，谓之十哲。其年府试月中桂诗，乔擅场。诗曰：「与月长洪蒙，扶疏万古同。根非生下土，叶不坠秋风。每以圆时足，还随缺处空。影高群木外，香满一轮中。未种青霄日，应虚白兔宫。何当因羽化，细得问神功。」其年频以许棠在场席多年，以为首荐。乔与俞坦之复受许下薛能尚书深知，因以诗唁二子曰：「何事尽参差，惜哉吾子诗。日令销此道，天亦负明时。有路当重振，无门即不知。何曾见尧日，相与啜浇漓。」《唐摭言》一○。又《诗话总龟》前集一八引。《唐诗纪事》七〇。

2. []{#唐轶二十六-张乔-2}
咸通中，举子乘马，惟张乔跨驴。后敕下不许骑马，故郑昌图肥，自有嘲咏。《南部新书》戊。

## 剧　燕

1. []{#唐轶二十六-剧燕-1}
剧燕，蒲版人也。工为雅正诗。王重荣镇河中，燕投赠王曰：「祗向国门安四海，不离乡井拜三公。」重荣甚礼重。为人多纵，陵轹诸从事，竟为正平之祸。《唐摭言》一〇。又《广记》二六六引。《唐诗纪事》七○。

## 任　涛

1. []{#唐轶二十六-任涛-1}
任涛，豫章筠川人也，诗名早著。有「露团沙鹤起，人卧钓船流。」他皆倣此。数举败于垂成。李常侍骘廉察江西，特与放乡里之役，盲俗互有论列。骘判曰：「江西境内，凡为诗得及涛者，即与放色役，不止一任涛耳。」《唐摭言》一○。又《诗话总龟》前集四引。《唐诗纪事》七○。

## 周　繇

1. []{#唐轶二十六-周繇-1}
繇字为宪，池州人。及咸通进士第，以《明皇梦锺馗赋》知名。弟繁，亦工为诗。调池之建德令，李昭象以诗送曰：「投文得仕而今少，佩印还家古所荣。」后以御史中丞与段成式、韦蟾、温庭皓同游襄阳徐商幕府。《唐诗纪事》五四。

2. []{#唐轶二十六-周繇-2}
周繇，江南人，咸通十三年郑昌图榜进士。调福昌县尉。家贫，生理索寞，只苦篇韵。俯有思，仰有咏，深造阃域，时号为「诗禅」。《唐才子传》八。

3. []{#唐轶二十六-周繇-3}
见罗隐[10](#唐轶二十八-罗隐-10)。

## 李昌符

1. []{#唐轶二十六-李昌符-1}
唐咸通中，前进士李昌符有诗名，久不登第，常岁卷轴，怠于装修。因出一奇，乃作婢仆诗五十首，于公卿间行之。有诗云：「春娘爱上酒家楼，不怕归迟总不留。推道那家娘子卧，且留教住待梳头。」又云：「不论秋菊与春花，个个能噇空肚茶。无事莫教频入库，一名闲物要 。」诸篇皆中婢仆之讳。浃旬，京城盛传其诗篇。为妳妪辈怪骂腾沸，尽要掴其面。是年登第。与夫桃杖虎靴，事虽不同，用奇即无异也。《北梦琐言》一○。又《唐诗纪事》七〇引。

## 汪　遵

1. []{#唐轶二十六-汪遵-1}
许棠，宣州泾县人，早修举业。乡人汪遵者，幼为小吏，洎棠应二十余举，遵犹在胥徒，然善为歌诗，而深自晦密。一旦辞役就贡，会棠送客至灞浐间，忽遇遵于途中，棠讯之曰：「汪都都者吏之呼也。何事至京？」遵对曰：「此来就贡。」棠怒曰：「小吏无礼！」而与棠同砚席，棠甚侮之。后遵成名五年，棠始及第。《唐摭言》八。又《广记》一八三引。《唐诗纪事》五九。《唐才子传》八。

## 李　洞

1. []{#唐轶二十六-李洞-1}
李洞，唐诸王孙也，尝游两川，慕贾阆仙为诗，铸铜像其仪，事之如神。洞为《终南山诗》二十韵，句有：「残阳高照蜀，败叶远浮泾。」复曰：「𣃁竹烟岚冻，偷秋雨雹腥。远平丹凤阙，冷射五侯厅。」大约全篇得唱。又《赠司空侍郎》云：「马饥飡落叶，鹤病晒残阳。」又曰：「卷箔清溪月，敲松紫阁书。」又《送僧》云：「越讲迎骑象，蕃斋忏射雕。」复《赠高仆射》曰：「征南破虏汉功臣，提剑归来万里身。闲倚陵云金柱看，形容消瘦老于真。」复曰：「药杵声中捣残梦，茶铛影里煮孤灯。」复《送人归日南》云：「岛屿分诸国，星河共一天。」时人但诮其僻涩，而不能贵其奇峭，唯吴子华深知之。子华才力浩大，八面受敌，以八韵著称，游刃颇攻骚雅。尝以百篇示洞，洞曰：「大兄所示百篇中，有一联绝唱，《西昌新亭》曰：『暖漾鱼遗子，晴游鹿引麛。』」子华不怨所鄙，而喜所许。洞三榜裴公，第二榜策夜，帘献曰：「公道此时如不得，昭陵恸哭一生休。」寻卒蜀中。裴公无子，人谓屈洞之致也。《唐摭言》一○。又《诗话总龟》前集一○引。《唐诗纪事》五八。

2. []{#唐轶二十六-李洞-2}
进士李洞慕贾岛，欲铸而顶戴，常念贾岛佛，而其诗体又僻于贾。《北梦琐言》七。又《唐诗纪事》五八引。

## 李汇征

1. []{#唐轶二十六-李汇征-1}
见李涉[2](#唐轶二十一-李涉-2)。

## 谢观　寇豹

1. []{#唐轶二十六-谢观-1} []{#唐轶二十六-寇豹-1}
寇豹，不知何许人，与谢观同在唐崔裔孙相公门下，以词藻相尚。谓观曰：「君《白赋》有何佳语？」对曰：「晓入梁王之苑，雪满群山；夜登庾亮之楼，月明千里。」豹唯唯。观大言曰：「仆已擅名海内，子才调多，胡不作《赤赋》？」豹未搜思，厉声曰：「田单破燕之日，火燎平原；武王伐纣之时，血流漂杵。」观大骇。豹寻辞省别，观犹依托。时祖席多蝇，触目为令。观曰：「青蝇被扇扇离席。」豹举目见户上白泽，曰：「白泽遭钉钉在门。」不唯敏捷，俱有讥讽。豹后不仕，隐南岳。《鉴诫录》谓青蝇、白泽是高骈、罗隐诗。《郡阁雅谈》（《诗话总龟》前集四六）。《江南野史》（《类说》二七）。

## 关　图

1. []{#唐轶二十六-关图-1}
唐荆州衣冠薮泽，每岁解送举人，多不成名，号曰天荒解。刘蜕舍人以荆解及第，号为破天荒。尔来余知古、关图、常修，皆荆州之居人也，率有高文，连登上科。关即衙前将校之子也，及第归乡，都押已下为其张筵，乃指盘上酱瓯戏老校曰：「要校卒为者。」其人以醋樽进之曰：「此亦校卒为者也。」席人大噱。关图妻，即常修妹，才思妇也，有祭夫文行于世。《北梦琐言》四。又《广记》一五一引。

## 关图妹　常修

1. []{#唐轶二十六-关图妹-1} []{#唐轶二十六-常修-1}
关图有一妹，甚聪慧，文学书札，罔不动人。图常语同僚曰：「某家有一进士，所恨不栉耳。」后寓居江陵。有鹾贾常某者，囊畜千金，三峡人也，亦家于江陵，深结托图，图亦以长者待之。数载，常公殂，有一子，状貌颇有儒雅之风纪，而略晓文墨，图竟以其妹妻之，则常修也。关氏乃与修读书，习二十余年，才学优博，越绝流辈。咸通六年登科，座主司空李公蔚也。初，江东罗隐下第东归，有诗别修云：「六载辛勤九陌中，却寻歧路五湖东。名慙桂苑一枝绿，鲙忆松江满棹红。浮世到头须适性，男儿何必尽成功。惟应鲍叔深知我，他日蒲帆百尺风。」又广陵秋夜读修所赋三篇，复吟寄修云：「入蜀还吴三首诗，藏于箧笥重于师。剑门夜读相如听，瓜步秋吟炀帝悲。物景也知输健笔，时情谁不许高枝。明年二月东风里，江岛闲人慰所思。」修名望若此，关氏亦有助焉。后修卒，关氏自为文祭之，时人竞相传焉。《南楚新闻》（《广记》二七一）。《南部新书》丁。《谐噱录》（陶本《说郛》三四）。

## 唐五经

1. []{#唐轶二十六-唐五经-1}
唐咸通中，荆州有书生号唐五经者，学识精博，实曰鸿儒，旨趣甚高，人所师仰。聚徒五百辈，以束修自给，优游卒岁，有西河、济南之风。幕寮多与之游。常谓人曰：「不肖子弟有三变。」第一变为蝗虫，谓鬻庄而食也。第二变为蠹鱼，谓鬻书而食也。第三变为大虫，谓卖奴婢而食也。」三食之辈，何代无之！《北梦琐言》三。又《广记》二五○引。

## 班　蒙

1. []{#唐轶二十六-班蒙-1}
太保令狐相绹出镇淮海日，支使班蒙与从事俱游大明寺之西廊。忽覩前壁题云：「一人堂堂，二曜重光，泉深尺一，点去冰旁，二人相连，不欠一边，三梁四柱烈火燃，添却双勾两日全。」诸宾至而顾之，皆莫能辨。独班支使曰：「一人非大字乎？二曜者日月，非明字乎？尺一者寸十一，非寺字乎？点去冰旁，水字也。二人相连，天字也。不欠一边，下字也。三梁四柱烈火燃，无字也。添却双勾两日全，比字也。以此观之，得非『大明寺水天下无比』八字乎？」众皆恍然曰：「黄绢之奇智亦何异哉！」嗟叹弥日。询之老僧，曰：「顷年有客独游，题之而去，不言姓氏。」《桂苑丛谈》。又《广记》一七四引。《玉泉子》。

## 陈磻叟

1. []{#唐轶二十六-陈磻叟-1}
陈磻叟者，父名岵，富有辞学，尤溺于内典。长庆中，尝注《维摩经》进上，有中旨令与好官。执政谓岵因内道场僧进经，颇抑挫之，止授少列而已。磻叟形质短小，长喙疏齿，尤富文学。自负王佐之才，大言骋辩，虽接对相公，旁若无人；复自料非名教之器，弱冠度为道士，隶名于昊天观。咸通中降圣之辰，二教论义，而黄衣屡奔。上小不怿，宣下令后辈新入内道场，有能折冲浮图者，许以自荐。磻叟摄衣奉诏，时释门为主论，自误引涅槃经疏。磻叟应声叱之曰：「皇帝山呼大庆，阿师口称献寿，而经引涅槃，犯大不敬！」初其僧谓磻叟不通佛书，既而错愕，殆至颠坠。自是连挫数辈，圣颜大悦，左右呼万岁。其日，帘前赐紫衣一袭。磻叟由是恣其轻侮，高流宿德多患之。潜闻上听云：「磻叟衣冠子弟，不愿在冠帔，颇思理一邑以自効耳。」于是中旨授至德县令。磻叟莅事未终考秩，抛官诣阙上封事，通义刘公引为羽翼，非时召对数刻，磻叟所陈，凡数十节，备究时病。复曰：「臣请破边瑊家，可以赡军一二年。」上问：「边瑊何人？」对曰：「宰相路岩亲吏。」既而大为岩恚怒。翌日，敕以磻叟诬罔上听，讦斥大臣，除名为民，流爱州。磻叟虽至颠蹶，辄不敢以其道自屈。素有重坠之疾，历聘藩后，率以肩舆造墀庑，所至无不仰止。及岩贬，磻叟得量移为邓州司马。时属广明庚子之后，刘巨容起徐将，得襄阳，不能〔知〕磻叟，待以巡属一州佐耳。磻叟沿汉南下，中途与巨容幕吏书云：「已出无礼之乡，渐及逍遥之境。」巨容得之大怒，遣步健十余辈，移牒潭鄂，追捕磻叟。时天下丧乱，无人为隄防；既而为卒伍所陵，全家溯汉至贾堑后，门三十余口，无噍类矣。《唐摭言》九。又《广记》二六五引。

## 李　蔼

1. []{#唐轶二十六-李蔼-1}
李蔼应举功勤，敏妙绝伦，人谓之「束翅鹞子」。咸通二年及第。《庐氏杂说》（《广记》一八三）。

2. []{#唐轶二十六-李蔼-2}
李蔼为尹。故事：延英中谢，阁门等诸司事例共用三千缗，以公使钱充。蔼至，见在才数缗，问吏何以取足，吏请问捕贼官韩铢。铢曰：「此易耳！请来日排衙，拖拽铢于庭，问西市波斯客与汉客交杂，久而乃释之。」蔼儒者，不测其由。翌日如言责铢，铢出，蕃商二百许家各送压惊钱，凡得数千缗，乃以三千缗供库，嬴余甚多。《秦京杂记》（《类说》四）。

## 房　珝

1. []{#唐轶二十六-房珝-1}
房珝，河南人，太尉之孙，咸通四年垂成而败。先是名第定矣，无何写录之际，仰泥落，击翻砚瓦，污试纸。珝以中表重地，祗荐珝一人，主司不获已须应之。珝既临曙，更请叩副试，主司不诺，遂罢。《唐摭言》九。又《广记》一八三引。

## 韩　衮

1. []{#唐轶二十六-韩衮-1}
韩衮，咸通七年赵骘下状元及第。性好嗜酒。谢恩之际，赵公与之首宴，公屡赏欧阳琳文学，衮睨之曰：「明公何劳再三称一复姓汉！」公愕然为之彻席。自是从容不过三爵。及杏园开宴时，河中蒋相以故相守兵部尚书，其年子泳及第，相国欣然来突，众皆荣之。衮厉声曰：「贤郎在座，两头著子女，相公来此得否？」相公错愕而去。及泳归，公庭责之曰：「席内有颠酒同年，不报我，岂人子耶！」自是同年莫敢与之欢醉矣。《唐摭言》一二。

## 蒋　泳

1. []{#唐轶二十六-蒋泳-1}
咸通中，进士及第过堂后，便以骡从，车服侈靡之极，稍不中式，则重加罚金。蒋泳以故相之子，少年擢第。时家君任太常卿，语泳曰：「尔门緖孤微，不宜从世禄所为，先纳罚钱。慎勿以骡从也。」《唐摭言》三。

## 欧阳琳

1. []{#唐轶二十六-欧阳琳-1}
欧阳琳父衮，亦中进士。琳与弟玭同在场屋，苦其贫匮，每诣先达，刺辄同幅，时人称之。杜邠公在岐下，以子裔休同年谒之。悰尝以事怪琳，客或有为琳释解者，且言「琳，衮之子」，悰不答。久之，曰：「某自淮南赴阙，舟次龟山，风不可进，因策杖登岸徐步。适见一僧，方修道。前曰：『雪山和尚弟子教化。』某谓之曰：『何言弟子，饶你和尚也。』」《唐语林》六。

## 沈　光

1. []{#唐轶二十六-沈光-1}
沈光始贡于有司，尝梦一海舩，自梦后，咸败于垂成。暨登第年亦如是。皆谓失之之梦，而特地不测。无何，谢恩之际升阶，忽尔回飚吹一海图，拂光之面，正当一巨舶，即梦中所覩物。《唐摭言》八。

2. []{#唐轶二十六-沈光-2}
见沈询[1](#唐轶二十四-沈询-1)。

3. []{#唐轶二十六-沈光-3}
前进士沈光有《洞庭乐赋》，韦八座岫谓朝贤曰：「此赋乃一片宫商也。」后辟为闽从事。《北梦琐言》七。《唐才子传》八。

## 韦承贻

1. []{#唐轶二十六-韦承贻-1}
韦承贻咸通中策试，夜潜纪长句于都堂西南隅曰：「褒衣博带满尘埃，独上都堂纳试回。蓬巷几时闻吉语，棘篱何日免重来？三条烛尽钟初动，九转丸成鼎未开。残月渐低人扰扰，不知谁是谪仙才？」「白莲千朵照廊明，一片升平雅颂声。才唱第三条烛尽，南宫风景画难成。」光化初，几为圬墁者有所废，杨洞见而勉之，遂留之如故。《唐摭言》一五。《唐诗纪事》五六。

## 郑仁表

1. []{#唐轶二十六-郑仁表-1}
郑仁表，洎之次子，仁规之弟。恃才傲物，士人薄之。自谓门地、人物、文章具美，尝曰：「天瑞有五色云，人瑞有郑仁表。」《南部新书》癸。

2. []{#唐轶二十六-郑仁表-2}
郑仁表起居经过沧浪峡，憩于长亭，邮吏坚进一板，仁表走笔曰：「分陕东西路正长，行人名利火然汤。路旁著个沧浪峡，真是将闲搅撩忙。」《唐摭言》一三。又《诗话总龟》前集一五引。《唐诗纪事》六一。

3. []{#唐轶二十六-郑仁表-3}
刘仁表，刘允章门生。初，允章知举，仁表与李都善，即访之，而谓都曰：「仪之某为朝廷委任，何以见裨，少塞责乎？」都欲荐其所知者，允章迎谓之曰：「谓不言牛、孔，安得岁岁须人？」先是牛、孔数家凭势力，每岁主司为其所制，故允章亦云，适中都所欲言者。都曰：「蕴中错也，愿其往之。」以与允章雅熟，都纳焉，即孔纡也。复授允章以文一轴，发之且大半，曰：「此可以与否？」允章佳赏，比及卷首，乃仁表也。允章鄙其轻薄而辞之。都曰：「公是遭罹者，奈何复听谗言乎？」于是皆许之。仁表后为华州赵骘幕，尝饮酒，骘命欧阳琳作录事，酒不中者罚之。仁表酒不能满饮，琳罚之，仁表曰：「鄂渚尚书解取录事，不解放门生。」时允章镇江夏，仁表皆自谓也。《唐语林》三。　案：刘仁表，《登科记考》二三引《唐语林》作「郑仁表」。据《旧唐书·郑肃传》，作郑仁表近是。

## 公乘亿

1. []{#唐轶二十六-公乘亿-1}
公乘亿，魏人也，以辞赋著名。咸通十三年，垂三十举矣。尝大病，乡人误传已死，其妻自河北来迎丧。会亿送客至坡下，遇其妻。始，夫妻阔别，积十余岁，亿时在马上，见一妇人，麄缞跨驴，依稀与妻类，因睨之不已；妻亦如是。乃令人诘之，果亿也。亿与之相持而泣，路人皆异之。后旬日，登第矣。《唐摭言》八。又《广记》一八三引。《唐诗纪事》六八。

2. []{#唐轶二十六-公乘亿-2}
见许棠[4](#唐轶二十六-许棠-4)。

## 邹希回

1. []{#唐轶二十六-邹希回-1}
咸通十三年三月，新进士集于月灯阁为蹙鞠之会。击拂既罢，痛饮于佛阁之上，四面看棚栉比，悉皆褰去帷箔而纵观焉。先是饮席未合，同年相与循槛肆览。邹希回者，年七十余，榜末及第。时同年将欲即席，希回坚请更一巡历。众皆笑，或谑之曰：「彼亦何敢望回！」《唐摭言》三。

## 郭　薰

1. []{#唐轶二十六-郭薰-1}
郭薰者，不知何许人，与丞相于都尉向为砚席之交。及琮居重地，复绾财赋，薰不能避讥嫌，而乐为半夜客。咸通十三年，赵骘主文，断意为薰致高等，骘甚挠阻，而拒之无名。会列圣忌辰，宰执以下于慈恩寺行香，忽有彩帖子千余，各方寸许，随风散漫，有若蜂蝶，其上题曰：「新及第进士郭薰。」公卿览之，相顾冁然。因之主司得以黜去。《唐摭言》九。

## 郑昌图

1. []{#唐轶二十六-郑昌图-1}
广明年中，凤翔副使郑侍郎昌图未及第前，尝自任以广度弘襟，不拘小节，出入游处，悉恣情焉。洎至舆论喧然，且欲罢举。《玉堂闲话》（《广记》一八三）。

2. []{#唐轶二十六-郑昌图-2}
咸通中，上以进士车服僭差，不许乘马，时场中不减千人，虽势可热手，亦皆跨长耳。或嘲之曰：「今年敕下尽骑驴，短辔长秋满九衢。清瘦儿郎犹自可，就中愁杀郑昌图。」相国魁梧甚，故有此句。　《唐摭言》一五、一二。又《广记》一八三引。《卢氏杂说》（《广记》二五一）《诗话总龟》前集四〇。

3. []{#唐轶二十六-郑昌图-3}
郑昌图登第岁，居长安，夜后纳凉于庭，梦为人殴击，擒出春明门，至合大路处石桥上，乃得解，遗其紫罗履一只，奔及居而寤，甚困。言于弟兄，而床前果失一履。旦令人于石桥上追寻，得之。《闻奇录》（《广记》二八二）。《玉泉子》。

4. []{#唐轶二十六-郑昌图-4}
郑光业中表间有同入试者，于时举子率皆以白纸糊案子面，昌图潜纪之曰：「新糊案子，其白如银。入试出试，千春万春。」光业弟兄共有一巨皮箱，凡同人投献，辞有可嗤者，即投其中，号曰「苦海」。昆季或从容用咨谐戏，即命二仆舁苦海于前，人阅一编，靡不极欢而罢。光业尝言：及第之岁，策试夜，有一同人突入试铺，为吴语谓光业曰：「必先必先，可以相容否？」光业为辍半铺之地。其人复曰：「必先必先，咨仗取一杓水。」光业为取。其人再曰：「便干托煎一椀茶，得否？」光业欣然与之烹煎。居二日，光业状元及第，其人首贡一启，颇叙一宵之素。略曰：「既取水，更煎茶；当时之不识贵人，凡夫肉眼；今日之俄为后进，穷相骨头。」《唐摭言》一二。又《广记》二五一引。

5. []{#唐轶二十六-郑昌图-5}
郑光业新及第年，宴次，有子女卒患心痛而死，同年皆惶骇。光业撤筵中器物，悉授其母，别征酒器，尽欢而散。《北里志》《唐摭言》三。

6. []{#唐轶二十六-郑昌图-6}
楚儿，字润娘，素为三曲之尤，而辩慧，往往有诗句可称。近以迟暮，为万年捕贼官郭锻所纳，置于他所。润娘在娼中逛逸特甚，及被拘系，未能悛心。锻主繁务，又本居有正室，至润娘馆甚稀。每有旧识过其所居，多于窗牖间相呼，或使人询讯，或以巾笺送遗。锻乃亲仁诸裔孙也，为人异常凶忍且毒，每知必极笞辱。润娘虽甚痛愤，已而殊不少革。尝一日自曲江与锻行，前后相去十数步，同版使郑光业昌国时为补衮，道与之遇，楚儿遂出帘招之，光业亦使人传语。锻知之，因曳至中衢，击以马箠，其声甚冤楚，观者如堵。光业遥视之，甚惊悔，且虑其不任矣。光业明日特取路过其居侦之，则楚儿已在临街牕下弄琵琶矣。驻马使人传语已，持彩笺送光业，诗曰：「应是前生有宿冤，不期今世恶因缘。蛾眉欲碎巨灵掌，鸡肋难胜子路拳。秪拟吓人传铁券，汾阳王有铁券，免死罪，今则无矣。盖恐吓之词。未应教我踏金莲。曲江昨日君相遇，当下遭他数十鞭。」光业马上取笔答之曰：「大开眼界莫言冤，毕世甘他也是缘。无计不烦干偃蹇，有门须是疾连拳。据论当道加严箠，便合披缁念法莲。如此兴情殊不减，始知昨日是蒲鞭。」光业性疏纵，且无畏惮，不拘小节，是以敢驻马报复，仍便送之，闻者为缩颈。锻累主两赤邑捕贼，故不逞之徒，多所效命，人皆惮焉。《北里志》。

## 卢尚卿

1. []{#唐轶二十六-卢尚卿-1}
咸通十一年，以庞勋盗据徐州，久屯戎卒，连年飞挽，物力方虚，因诏权停贡举一年。是岁，进士卢尚卿自远至关，闻诏而回，乃赋《东归诗》曰：「九重丹诏下尘埃，深璅文闱罢选才。桂树放教遮月长，杏园终待隔年开。自从玉帐论兵后，不许金门谏猎来。今日霸陵桥上过，关人应笑腊前回。」《年号记》（《广记》一八三）。《唐诗纪事》五八。

## 李　峣

1. []{#唐轶二十六-李峣-1}
李峣及第，在偏侍下，俯逼起居宴，霖雨不止，遣赁油幕以张之。峣先人旧庐升平里，凡用钱七百缗，自所居连亘通衢，殆足一里。余参驭辈不啻千余人。鞯马车舆，阗咽门巷。来往无有霑濡者，而金碧照耀，颇有嘉致。峣时为丞相韦都尉所委，干预政事，号为李八郎。其妻又南海韦宙女。宙常资之金帛，不可胜纪。《唐摭言》三。又《广记》一八三引。　案：李峣，《广记》引作「李尧」。

## 刘子振

1. []{#唐轶二十六-刘子振-1}
刘子振，蒲人也，颇富学业，而不知大体；尤好陵轹同道，诋讦公卿。不耻干索州县，稍不如意，立致寒暑；以至就试明庭，稠人广众，罕有与之谈者。居守刘公主文岁，患举子纳卷繁多，榜云纳卷不得过三轴。子振纳四十轴，因之大掇凶誉。子振非不自知，盖不能抑压耳。干符中官为博士，三年释奠礼毕，令学官讲书，宰臣已下，皆与听焉。时子振讲《礼记》，陆鸾〔讲〕《周易》。《唐摭言》九。又《广记》二六三引。

2. []{#唐轶二十六-刘子振-2}
薛耽《盛德日新赋》，韵脚云「循乃无已」。刘子震通状，请改为「修」字。当时改正。《卢氏杂说》（《广记》一八三）。

## 段　维

1. []{#唐轶二十六-段维-1}
段维，或云忠烈之后。年及强仕，殊不知书，一旦自悟其非，闻中条山书生渊薮，因往请益。众以年长犹未发蒙，不与授经。或曰，以律诗百余篇，俾其讽诵。翌日维悉能强记，诸生异之。复授八韵一轴，维诵之如初，因授之《孝经》。自是未半载，维博览经籍，下笔成文，于是请下山求书粮。至蒲陕间，遇一前资郡牧即世，请维志其墓。维立成数百言，有燕许风骨，厚获濡润。而乃性嗜煎饼，尝为文会，每个煎饼才熟，而维一韵赋成。咸通、干符中，声名籍甚，竟无所成而卒。《唐摭言》一○、一三。

## 尹　璞

1. []{#唐轶二十六-尹璞-1}
咸通末，永乐崔侍中廉问江西，取罗邺为督邮，邺因主解试。时尹璞自远来求计偕，璞有文而使气，邺挟私黜之。璞大恚，怒疏邺云：「罗邺讳则，则可知也。」邺父则，为余杭盐铁小吏。《唐摭言》二。

## 王文举

1. []{#唐轶二十六-王文举-1}
见唐懿宗[18](#唐轶四-唐懿宗-18)。

## 李可及

1. []{#唐轶二十六-李可及-1}
咸通中，优人李可及者，滑稽谐戏，独出辈流，虽不能托讽匡正，然巧智敏捷，亦不可多得。尝因延庆节，缁黄讲论毕，次及倡优为戏，可及乃儒服险巾褒衣博带，摄齐以升崇座，自称三教论衡。其隅坐者问曰：「既言博通三教，释迦如来是何人？」对曰：「是妇人。」问者惊曰：「何也？」对曰：「《金刚经》云『敷座而坐』，或非妇人，何烦夫坐然后儿坐也？」上为之启齿。又问曰：「太上老君何人也？」对曰：「亦妇人也。」问者益所不喻。乃曰：「《道德经》云：『吾有大患，是吾有身，及吾无身，吾复何患？』倘非妇人，何患于有娠乎？」上大悦。又曰：「文宣王何人也？」对曰：「妇人也。」问者曰：「何以知之？」对曰：「《论语》云：『沽之哉，沽之哉，我待价者也。』向非妇人，待嫁奚为？」上意极欢，宠锡甚厚。翌日，授环衞之员外职。《阙史》下。又《广记》二五二引。《群居解颐》（张本《说郛》三二、陶本《说郛》二四）。

2. []{#唐轶二十六-李可及-2}
见唐懿宗[7](#唐轶四-唐懿宗-7)。

## 王宗实

1. []{#唐轶二十六-王宗实-1}
见唐宣宗[51](#唐轶三-唐宣宗-51)。

## 西门季玄

1. []{#唐轶二十六-西门季玄-1}
西门季玄造二色酒，白酒中有黑花，斟于器中，花亦不散，其中有肝石故也。崔道旅以金银铜钱来酤，曰：「以我三样钱，买君二色酒，欲辞得乎？」《常新录》（《云仙杂记》七）。

2. []{#唐轶二十六-西门季玄-2}
见唐懿宗[7](#唐轶四-唐懿宗-7)。

## 胡　玢

1. []{#唐轶二十六-胡玢-1}
胡玢，不知何许人，尝隐庐山，苦心于五七言。《桑落洲》一篇曰：「莫问桑田事，但看桑落洲。数家新住处，昔日大江流。古岸崩欲尽，平沙长未休。想应百年后，人世更悠悠。」又《月诗》云：「轮中别有物，后改云桂根宁诗在。光外更无空。」玢与李骘旧交，骘廉问江西，弓旌不至。《唐摭言》一○。《唐诗纪事》六五。

## 陈　琡

1. []{#唐轶二十六-陈琡-1}
陈琡，鸿之子也。鸿与白傅传《长恨词》，文格极高，盖良史也。咸通中，佐廉使郭常侍铨之幕于徐。性尤耿介，非其人不与之交。同院有小计姓武，亦元衡相国之后，盖汾阳之坦床也，乃心不平之，遂挈家居于茅山，与妻子隔山而居，短褐束绦，焚香习禅而已。或一年半载，与妻子略相面焉。在职之时，唯流沟寺长老与之款接，亦具短褐相见。自述《檀经》三卷，今在藏中。临行，留一章与其僧云：「行若独轮车，常畏大道覆。止若圆底器，常恐他物触。行止既如此，安得不离俗。」干符中，弟琏复佐薛能幕于徐。自丹阳棹小舟至于彭门，与弟相见。薛公重其为人，延请入城，遂坚拒之曰：「某已有誓，不践公门矣。」薛乃携舟造之，话道永日，不宿而去。其志尚之介僻也如此。《玉堂闲话》（《广记》二○二）。《唐诗纪事》六六。

## 僧　鸾

1. []{#唐轶二十六-僧鸾-1}
僧鸾有逸才而不拘检，早岁称卿御，谒薛氏能尚书于嘉州。八座以其颠率，难为举子，乃俾出家。自于百尺大像前披剃，不肯师于常僧也。后入京，为文章供奉，赐紫。柳玭大夫甚爱其才，租庸张相亦曾加敬，盛言其可大用。由是反初，号鲜于凤。修刺谒柳公，公鄙之不接；又谒张相，张相亦拒之。于是失望，而为李鋋江西判官。后为西班小将军，竟于黄州遇害。《北梦琐言》一○。又《广记》二六四引。

2. []{#唐轶二十六-僧鸾-2}
蜀沙门僧鸾慕李白歌，鄙贾岛蹇涩，乃自讽其词云：「鲸目光烧半海红，鼇头浪蹙掀天白。」而云「我不能致思于藩篱蹄涔之间。」人咸服之。仍精于《周易》、佛经，为歌行掩之。《北梦琐言》（《诗话总龟》前集八）。《五总志》。

## 鱼玄机

1. []{#唐轶二十六-鱼玄机-1}
西京咸宜观女道士鱼玄机，字幼微，长安倡家女也。色既倾国，思乃入神，喜读书属文，尤致意于一吟一咏。破瓜之岁，志慕清虚。咸通初，遂从冠帔于咸宜，而风月赏玩之佳句，往往播于士林。然蕙兰弱质，不能自持，复为豪侠所调，乃从游处焉。于是风流之士争修饰以求狎，或载酒诣之者，必鸣琴赋诗，间以谑浪，懵学辈自视缺然。其诗有「绮陌春望远，瑶徽秋兴多。」又「殷勤不得语，红泪一双流。」又「焚香登玉坛，端简礼金阙。」又云：「多情自郁争因梦，仙貌长芳又胜花。」此数联为绝矣。一女僮曰绿翘，亦特明慧有色。忽一日机为邻院所邀，将行，诫翘曰：「无出。若有熟客，但云在某处。」机为女伴所留，迨暮方归院，绿翘迎门曰：「适某客来，知炼师不在，不舍辔而去矣。」客乃机素相暱者，意翘与之狎。及夜，张灯扃户，乃命翘入卧内，讯之。翘曰：「自执巾盥数年，实自检御，不令有似是之过，致忤尊意。且某客至，款扉，翘隔阖报云：『炼师不在。』客无言，策马而去。若云情爱，不蓄于胸襟有年矣，幸炼师无疑。」机愈怒，裸而笞百数，但言无之。既委顿，请杯水酹地曰：「炼师欲求三清长生之道，而未能忘解佩荐枕之欢，反以沈猜，厚诬贞正。翘今必死于毒手矣。无天，则无所诉；若有，谁能抑我彊魂！誓不蠢蠢于冥莫之中，纵尔淫佚！」言讫，绝于地。机恐，乃坎后庭瘗之，自谓人无知者。时咸通戊子春正月也。有问翘者，则曰：「春雨霁，逃矣。」客有宴于机室者，因溲于后庭，当瘗上，见青蝇数十集于地，驱去复来，详视之，如有血痕，且腥。客既出，窃语其仆。仆归，复语其兄。其兄为府街卒，尝求金于机，机不顾，卒深衔之。闻此，遽至观门觇伺，见偶语者，乃讶不覩绿翘之出入。街卒复呼数卒，携锸共突入玄机院发之，而绿翘貌如生。卒遂录玄机京兆府，吏诘之，辞伏，而朝士多为言者。府乃表列上，至秋，竟戮之。在狱中亦有诗曰：「易求无价宝，难得有心郎。」「明月照幽，清风开短襟。」此其美者也。《三水小牍》下。又《广记》一三〇引。

2. []{#唐轶二十六-鱼玄机-2}
唐女道鱼玄机，字蕙兰，甚有才思。咸通中，为李亿补阙执箕帚。后爱衰下山，隶咸宜观为女道士。有怨李公诗曰：「易求无价宝，难得有心郎。」又云：「蕙兰销歇归春浦，杨柳东西伴客舟。」自是纵怀，乃娼妇也。竟以杀侍婢为京兆尹温璋杀之。有集行于世。《北梦琐言》九。又《广记》二七一引。《古今诗话》（《诗话总龟》前集四四）。

## 步非烟

1. []{#唐轶二十六-步非烟-1}
临淮武公业，任河南参军。有爱妾非烟，姓步氏，善文章，工击瓯。比隣有赵子，以诗诱之曰：「一覩倾城貌，尘心只自猜。不随萧史去，拟学阿兰来。」非烟答曰：「绿惨双蛾不自持，只缘幽恨在新诗。郎心应似琴心怨，脉脉春情更付谁？」赵又曰：「珍重佳人惠好音，彩牋芳翰两情深。薄于蝉翼谁供恨，密似蝇头未写心。疑是落花迷碧洞，只思轻雨满幽襟。百回消息千回梦，裁作长谣寄绿琴。」非烟偶病旬日，方答之云：「无力严妆倚绣栊，暗题蝉锦思无穷。以连蝉锦香囊赠赵。近来赢得伤春病，柳弱花欹怯晓风。」后乃逾垣相从。赵有「十洞三清虽路阻，有心还得傍瑶台」之句。非烟答曰：「相思何似不相识，相见还愁却别君。」公业后知，箠杀之。赵窜于江淮。公业粗悍，故非烟有媒妁所欺，匹合琐类之语。　《唐诗纪事》七九。原出皇甫枚《三水小牍·步非烟》，文长不录。

## 赵鏻女

1. []{#唐轶二十六-赵鏻女-1}
咸通六年，沧州盐院吏赵鏻犯罪，至死。既就刑，有女请随父死，云：「七岁母亡，蒙父私盐官利衣食之。今父罪彰露，合随其法。」盐院官崔据义之，遂具以事闻。诏哀之，兼减父之死。女又泣曰：「昔为父所生，今为官所赐，誓落发奉佛，以报君王。」因于怀中出刃，立截其耳以示信。既而侍父减死罪之刑，疾愈，遂归浮图氏。《南部新书》丁。

## 范摅子

1. []{#唐轶二十六-范摅子-1}
范摅，唐末吴处士。有子七岁，能吟诗。《赠隐者》云：「扫叶随风便，浇花趁日阴。」处士方干闻之曰：「此儿他日必垂名。」又《吟夏日》诗云：「闲云生不雨，病叶落非秋。」干曰：「惜哉，必不享寿。」果十岁而卒。《延宾佳话》、《唐宋遗史》（《吴郡志》二六）。又《类说》二七、《分门古今类事》一四引。《南唐野史》（《类说》二七）。《郡阁雅谈》（《诗话总龟》前集三四）。《青琐集》（《诗话总龟》前集一三）。《唐诗纪事》七一。

# 唐人轶事汇编卷二十七

## 郑　畋

1. []{#唐轶二十七-郑畋-1}
郑文公畋，字台文。父亚，曾任桂管观察使。畋生于桂州，小字桂儿。时西门思恭为监军，有诏征赴阙，亚饯于北郊，自以衰年，因以畋托之曰：「他日愿以桂儿为念，九泉之下，不敢忘之。」言讫，泫然流涕，思恭志之。及为神策军中尉，亚已卒，思恭使人召畋，馆之于第，年未及冠，甚爱之，如甥姪，因选师友教导之。畋后官至将相。黄巢之入长安，西门思恭逃难于终南山，畋以家财厚募有勇者，访而获之，以归岐下，温凊侍膳，有如父焉。思恭终于畋所，畋葬于凤翔西冈，松柏皆手植之。未几，畋亦卒，葬近西门之坟。百官皆造二陇以吊之，无不堕泪，咸伏其义也。《北梦琐言》一三。又《广记》一六八引。《玉泉子》。

2. []{#唐轶二十七-郑畋-2}
见刘瞻[5](#唐轶二十五-刘瞻-5)。

3. []{#唐轶二十七-郑畋-3}
郑畋为学士，忽闻跸声，亟出迎拜，帝已升玉堂，取案上叠纸书云：「同中书门下平章事。」畋拜谢，帝笑曰：「朕戏耳。」畋曰：「唐叔剪桐，周公以天子亡戏言，况陛下宸翰，焉可为戏！」帝乃不得已，遂相之。畋自承旨贬梧州，僖宗立，召常侍，拜相，与此说异。《纪异录》（《类说》一二）。

4. []{#唐轶二十七-郑畋-4}
郑文公畋与卢相携亲表也，阀阅相齐，词学相均，同在中书。因公事不叶，挥霍间言语相挤诟，不觉砚瓦翻泼。谓宰相鬭击，亦不然也。竟以此出官矣。《北梦琐言》六。又《广记》二六一引。

5. []{#唐轶二十七-郑畋-5}
郑相畋与卢相携外兄弟，同在中书。后因议政喧竞，扑碎砚。王侍中铎笑之曰：「不意中书有瓦解之事！」《唐语林》七。

6. []{#唐轶二十七-郑畋-6}
见李德裕[24](#唐轶二十三-李德裕-24)。

7. []{#唐轶二十七-郑畋-7}
巢寇攻陷宫阙，近京藩镇悉无兵备。初王仙芝败衄，黄寇引余党南走交广，朝廷以高骈令公统帅诸道兵师，于江湖中据要路。议者以为高令公奕世名将，可以坐制凶渠。及贼徒拥众北来，浮舟遂逼淮甸，于天长县广布营塞驻泊。高令公既不出军，但闭关自保而已。贼锋因此弥锐，长驱遂涉淮北。时齐相公领青州，覩蜂蚁强众，亦不敢进，卷旆遄征，或于中路迟留。藩屏既无捍御，庙堂复失机谋，盗逼九衢乃未知觉，岂不异哉！时李相镇蒲津，郑相国镇岐下，既闻车马播迁，俱有勤王之念。郑相国率宾僚将校共巡城垒，雉堞池隍悉皆毁塞，计其修筑之功，万旅月余未竟，而贼锋方盛，立虞奔轶。明晨复召从事大将，坐于内厅，询以谋计。咸以巨盗方炽，未可枝梧，众议且欲从权，俟兵集乃图收复。相国曰：「诸君劝某臣贼乎？」于是歘然而倒。左右扶之不及，为地甃所伤，而首皆破。洎日午达于明旦，口喑尚未能语。是时关辅征镇咸已归款，唯凤翔信耗不通。贼议兴师致讨，有奔来者具述其事，于是监军与僚佐代为表章，使两骑驰至京国。贼徒览之大喜，遣王怀顺将百余人厚赍彩缯金玉，以申慰劳之意。既而开筵以待怀顺，宴席施设，侔于曩日。列坐行觞，将陈饮馔，乐工才合管弦，文武军吏及声妓一时恸哭，监军、从事雪涕止之，良久方定。怀顺与来者皆骇愕相眄，就食乃问其由。时吏部孙侍郎亦在幕中，对曰：「相国自镇此方，恩及万物，听政之暇时命音乐与将吏交欢，遽及风疹所侵，今辰不赴兹会，众闻丝竹声，不觉悲泣耳。」是日合城老幼咸共凄伤。相国闻之曰：「我知亿兆人民之心未厌唐德，贼势虽甚，窃据宫阙，灭亡当在旦夕。」于是密飞羽檄告于邻道会兵。旬朔间，邠、泾、洋、陇及沿边藩镇俱以锐师来集，既而神策守镇军士闻风亦至麾下。一旦，贼中遣千余人大索粮糗，于时烽候已严，侦逻殊密，云旗霜刃，森罗于百里之内，贼入界大惊，俱就擒戮。有后殿者，奔以状告，凶党无不夺魄。陷京黔庶，亦思奋勇。初，有走还京中者云：「凤翔郑相公已叛黄王，兵士甚众。」巢闻之殊不介意，言：「我行却半天下，所至无不收克，直至高令公犹不敢出军敌我，郑相国拟作何计？」唯赵、张、王、潘闻之，已为奔轶之备也。俄而蒲关、晋、绛、并、汾、泽潞及河北三镇并举雄师，翕然响附。相国仗节训兵，援旗誓众，摧锋督战，累剉凶渠，首运奇谋，终摧巨孽。其后请朝，庸蜀复秉化权。匡国济时，终始一致，文经武纬，何谢古人！诗云：「维岳降神，生甫及申。维申及甫，维周之翰。」相国有焉。《剧谈录》下。

8. []{#唐轶二十七-郑畋-8}
马嵬佛寺，杨贵妃缢所。迩后才士文人经过，赋咏以导幽怨者不可胜纪，莫不以翠翘香钿委于尘土，红凄碧怨，令人伤悲，虽调苦词清，而无逃此意。独丞相荥阳公畋为凤翔从事日，题诗曰：「肃宗回马杨妃死，云雨虽亡日月新。终是圣明天子事，景阳宫井又何人。」后人观者以为真辅相之句。《阙史》上。又《广记》一九九引。

## 卢　携

1. []{#唐轶二十七-卢携-1}
见韦岫[1](#唐轶二十五-韦岫-1)。

2. []{#唐轶二十七-卢携-2}
故相卢携为监察日，中丞归仁绍初上日，传语携曰：「昔自浙东推事回，鞴袋中何得有绫四十匹？请出台。」后携官除洛阳县令，寻改郑州刺史。以谏议征入，至京，除兵部侍郎，入相。自洛阳入相一百日，数日，问：「何不见归侍郎？」或对云：「自相公大拜请假。」携即除仁绍兵部尚书，人情大洽也。《闻奇录》（《广记》一七七）。《玉泉子》。

3. []{#唐轶二十七-卢携-3}
丞相范阳公携，清苦律身，剸断无滞，代天理物，必先鹑衣觳食，遐陬远裔，以是四方之誉翕然归之。干符丁酉岁，因与同列廷诤机务，词气相高，朝廷两解之，偕授宾翼储闱，分秩洛汭。河朔三镇屡贡表词，且以弃瑕擢用为请。先是，常山帅王景崇者，年十有八袭继父位，朝廷常姑息之。时每律琯三周，则各隆品爵，仍与幽、魏并制。幽、魏继有更变，景崇时独得军情，以是爵位相悬，镇至剧品。景崇时已检校太尉、兼中书令、常山郡王，食邑五千户，实食袭三百户，穷极勋赏，无以加焉。而幽、魏官秩尚卑，以镇州故，未行册命。常山揣朝廷方用恩泽、怀抚方伯，青徐之野尚聚萑蒲，饷挽方繁，兵力且困，乃上表，其畧曰：「臣当道与卢龙、魏博往列，三载考绩，咸蒙宠荣。今者以臣官位稍崇，而两镇久稽成命。臣弟冀州刺史、检校工部尚书景儒，自委郡符，亟闻美政，诚惭内举，堪委外藩。请回臣官，荣授景儒一镇。」意图易定。……圣上为之旰食。乃诏范阳公以兵部尚书入觐，到京旬日，拜特进、门下侍郎、兼户部尚书平章事。三镇有表，贺宰辅得其人。时公以步蹇，未任衙谢，上因命中书官就宅问计，对曰：「臣待罪台司，五环星岁，前后三镇以甘言佞臣，美贶饵臣，臣皆拒而不纳。或所论奏不违程式者，翌日允之，仍召奉使小将显皇恩，且诫曰：『事出此口，言归彼耳，可否面定，不自外来，无为贿妄于其间也。前日驿书已告尔帅矣，宜以覆族为虑。』以是知臣一心事主，必合信臣。臣请与书，谕以是非祸福之源，君臣父子之道。」立进书草。卢公才辨词藻，尤工于指谕事理，上览书色动，命中使送春服象只者赍往。及回表云：「冀州刺史景儒，自聆擢用，黎庶偃辕，令望加官，勤留当道。」且言：「臣滥分茅土，曾乏内劳，位冠三台，官崇一品，方思让爵，不敢贪荣。幽魏加官，请循往例。」上大悦。《阙史》下。

4. []{#唐轶二十七-卢携-4}
卢公携入相三日，堂判：福建观察使播等九人，上官之时，众词疑惑；王回、崔程、郎幼复等三人，到任之后，政事乖张，并勒停见任。天下为之岌嶪。黄巢势盛，遣使乞郓州节度使，勅下许之。携谓妖乱之徒，若许则侥幸得志。及潼关不守，銮驾将西幸，为小黄门数十人诣宅拥门诟责之，遂寘堇而毙。黄巢既入京，斲其棺焉。《金华子》下。

5. []{#唐轶二十七-卢携-5}
见郑畋[4](#唐轶二十七-郑畋-4)。

6. []{#唐轶二十七-卢携-6}
卢隐、李峭皆滑帅王铎之门生，前后黜辱者数矣。隐、峭，物议以为袵席不修。隐以从兄携为相，特除右司员郎，右丞崔沆不听。隐上省，仍即见携于私第。携未知之，欣然而出。沆曰：「员外前日入省，时议未息，今复除紏司员外，省中固不敢辞，他曹惟相公命。」携大怒，驰入曰：「舍弟极屈，即当上陈。」既上，沆乃求假。携即时替沆官，沆谓人曰：「吾见丞郎出省郎，未见省郎出丞郎。」隐初自太常博士除水部员外，为右丞李景温（揖）〔抑〕焉，迨右司之命，景温之旨也。至是而遂其志矣。是时谏官亦有陈疏者。携曰：「谏官似狗一个吠辄一时有声。」《玉泉子》。又《广记》一八八引。《唐语林》七。

7. []{#唐轶二十七-卢携-7}
明皇朝崇尚玄元圣主之教，故以道举入仕者岁岁有之。诏天下州府立紫极宫，度道流，为三元朝醮之会。长安重建太清宫，琢玉石为玄元皇帝真像，雕镌之丽，不类人工，列太常乐悬，服天子衮冕。次又以玉石雕成玄宗、肃宗二圣真容于殿之东室。次又琢左右丞相李林甫、陈希烈于东西序。至代宗朝，人有以为言者，曰：「陈、李二相，阴狡险诈，常欲动摇东宫，将有不利于先帝者数四。赖玄宗英明，社稷垂祐，不尔，则宗庙有缀旒之危。奈何以玉琢二臣列于清敬之地，比扁舟五湖之人铸金肖形之像也？」寻诏除去，瘗于殿阴。尔后人无知者。至广明庚子岁，丞相范阳公为太清宫使，因命葺修颓废之所。工役掘地，得玉石人，涤去泥壤，则簪裾端简，如龙之像。工人不知其所自，以状白公，公命寻究之，则林甫官衔铭于其背。丞相公忠褊直者，大以为不可，因具奏其事，且曰：「林甫险巧罪迹，不宜获保首领，请辇送京兆府击碎之。」议者以为：李林甫、陈希烈辅佐明皇，骄奢贪狠，而又益憎蓄怨，摇动储君，信是一乱臣贼子也。然《礼》经云「刑不上大夫」，而况琢石之像，且异戮尸之责。况朝服簪裾而碎于府门，君子谓是失刑政矣。遂有好事者传丞相奏章云：「臣闻见无礼于其君者，如鹰鹯之逐鸟雀也。右相李林甫等，宠异之命，冠于人臣，枭獍之心，勃于君上。像已辇送京兆府，集众击碎讫。其徒伴陈希烈，见搜擒次，候获日送府司同罪。」士大夫闻之，无不掩笑。辇碎林甫，搜寻希烈之事，则实有之。至于徒伴、擒获之语，斯又妄也。《阙史》下。

8. []{#唐轶二十七-卢携-8}
见卢渥[3](#唐轶二十七-卢渥-3)。

9. []{#唐轶二十七-卢携-9}
见王凝[2](#唐轶二十五-王凝-2)。

10. []{#唐轶二十七-卢携-10}
卢携梦人赠句曰：「若问登庸日，庭椿不染风。」初不解其言。后数年，携拜相，庭下古椿一株，虽狂风骤雨，不湿不摇。《凤池编》（《云仙杂记》五）。

## 王　铎

1. []{#唐轶二十七-王铎-1}
故相晋国公王铎为丞郎，时李𧏖判度支，每年江淮运米至京，水陆脚钱，斗计七百，京国米价，每斗四十，议欲令江淮不运米，但每斗纳钱七百。铎曰：「非计也，若于京国籴米，必耗京国之食；若运米实关中，自江淮至京，兼济无限贫民也。」时籴米之制业已行，竟无敢沮其议者。都下官籴，米果大贵，未经旬而度支请罢，以民无至者故也。于是识者乃服铎之察事矣。铎卒以此大用。《闻奇录》（《广记》四九九）。《玉泉子》。

2. []{#唐轶二十七-王铎-2}
见李𧏖4。

3. []{#唐轶二十七-王铎-3}
见郑畋[5](#唐轶二十七-郑畋-5)。

4. []{#唐轶二十七-王铎-4}
唐王中令铎，重德名家，位望崇显，率由文雅，然非定乱之才。镇渚宫为都统，以御黄巢。寇兵渐近，先是赴镇以姬妾自随，其内未行，本以妬忌，忽报夫人离京在道，中令谓从事曰：「黄巢渐以南来，夫人又自北至，旦夕情味，何以安处？」幕寮戏曰：「不如降黄巢。」公亦大笑之。洎荆州失守，复把潼关，黄巢差人传语云：「令公儒生，非是我敌，请自退避，无辱锋刃。」于是弃关。随僖皇播迁于蜀，再授都统，收复京都，大勋不成，竟罹非命。时议曰：「黄巢过江，高太尉不能拒捍，岂王中令儒懦所能应变乎？」落都统后有诗，其要云：「勅一作黜。诏已闻来阙下，檄书犹未遍军前。」亦志在其中也。黄巢起广州，自号义军百万都统，上表先陈犯阙之意，其词云：「傥便归降，必有升奖。」朝廷耻笑。《北梦琐言》三。又《广记》二五二引。《唐诗纪事》六五。

5. []{#唐轶二十七-王铎-5}
王铎初镇荆南，黄巢入寇，望风而遁。他日将兵捍潼关，黄巢令人传语云：「相公儒生，旦非我敌，无污我锋刃，自取败亡也。」后到成都行朝，拜诸道都统。高骈上表，目之为败军之将，正谓是也。谏议大夫郑宝一作宾。曾献书以规，其旨云：「未知令公以何人为牙爪，何士参帷幄？当今大盗移国，群雄奋戈，幕下非旧族子弟、白面郎君雍容谈笑之秋也。」尔后罢军权，镇滑台，竟有贝州之祸。《北梦琐言》一四。

6. []{#唐轶二十七-王铎-6}
唐巢寇将乱中原，汴中有妖僧功德山，远近桑门皆归之，至于士庶，无不降附者。能于纸上画神寇，放入人家，令作祸祟，幻惑居人，通宵继昼，不能安寝。或致人疾苦，及命功德山赠金作法，则患立除之。又画纸作甲兵，夜夜于街坊嘶鸣，腾践城郭，天明即无所见。又多画其犬，焚祝之，夜则鸣吠，相咬啮于街衢，居人不得安眠，命而赠之，即悄无影响。人既异其术，趍术者愈众。又滑州亦有一僧，颇善妖术，与功德山无异。公私颇患之。时中书令王铎镇滑台，遂下令曰：「南燕地分有灾，宜善禳之。」遂自公衙至于诸军营，开启道场，延僧数千人。僧数不足，遂牒汴州，请功德山一行徒众悉赴之，遂以幡花螺钹迎至衞。赴道场之夕，分选近上名德，入于公衙，其余并令散赴诸营礼忏。洎入营，悉键门而坑之，方袍而死者数千人。衙中只留功德山已下酋长，讯之，并是巢贼之党，将欲自二州相应而起。咸命诛之。《王氏见闻》（《广记》二八七）。

7. []{#唐轶二十七-王铎-7}
见李琪[1](#唐轶三十二-李琪-1)。

8. []{#唐轶二十七-王铎-8}
王中令铎落都统，除滑州节度使，寻罢镇。以河北安静，于杨全玫有旧，避地浮阳，与其都统幕客十来人从行，皆朝中士子。及过魏，乐彦祯礼之甚至。铎之行李甚侈，从客侍姬有辇下升平之故态。彦祯有子曰从训，素无赖，爱其车马姬妾，以问其父之幕客李山甫，山甫以咸通中数举不第，尤私愤于中朝贵达，因劝从训图之。俟铎至甘陵，以轻骑数百，尽掠其槖装姬仆而还，铎与宾客皆遇害。及奏朝廷云：「得贝州报，某日杀却一人，姓王名令公。」其凶诞也如此。彦祯父子寻为乱军所杀，得非瑯琊公诉于上帝乎！《北梦琐言》一三。又《广记》二六四引。

9. []{#唐轶二十七-王铎-9}
王铎既解诸道都统，乞归河北养疾，肩舆就路，妓女数百人拥从前后，观者骇目。道出镇州，主帅迎接甚谨。初，铎之入朝也，李山甫方为镇州从事，劝主帅劫取之，王氏遂亡其族。《贾氏谭录》。

## 王　镣

1. []{#唐轶二十七-王镣-1}
王镣富有才情，数举未捷。门生卢肇等公荐于春官云：「同盟不嗣，贤者受讥。相子负薪，优臣致诮。」乃旌镣嘉句曰：「击石易得火，扣人难动心。今日朱门者，曾恨朱门深。」声闻蔼然，果擢上第。《抒情诗》（《广记》二○二）。《唐诗纪事》六六。

## 崔彦昭

1. []{#唐轶二十七-崔彦昭-1}
咸通中，辅相崔彦昭、兵部侍郎王凝乃外表兄弟也。凝大中元年进士及第，来年彦昭犹下第，因访凝。凝衩衣见之，崔甚恚。凝又戏之曰：「君却好应明年经举也。」彦昭忿怒而出，三年乃登第。懿皇朝，多自夏官侍郎判盐铁即秉钧轴。一旦凝拜是官，决意入相，彦昭陷之。后数月之间，盐铁中有隳坏，凝朝职，朝廷以彦昭为之，半载而入相。彦昭母乃命多制鞋履，谓侍婢曰：「王氏妹必与王侍郎同窜逐，吾要伴小妹同行也。」彦昭闻之，泣拜其母，谢曰：「必无此事。」王凝竟免其责也。《中朝故事》。

## 郑从谠

1. []{#唐轶二十七-郑从谠-1}
光德相国崇望举进士，因朔望起居郑太师从谠，阍者已呈刺，适遇裴侍郎后至，先入从容，公乃命屈刘秀才以入。相国以主司在前，不敢升进坐隅，拜于副阶之上，郑公乃降而揖焉。亟乃趋出，郑公伫立于阶所目之，候其掩映门屏，方回步，言曰：「大好及第举人。」裴公亦赞叹。明年列于门生矣。《金华子》下。《唐语林》三。

## 崔　沆

1. []{#唐轶二十七-崔沆-1}
崔沆及第年为主罚录事。同年卢彖俯近关宴，坚请假往洛下拜庆，既而淹缓久之。及同年宴于曲江亭子，彖以雕幰载妓，微服亸鞚，纵观于侧，遂为团司所发。沆判之，略曰：「深搀席帽，密映毡车。紫陌寻春，便隔同年之面；青云得路，可知异日之心。」《唐摭言》三。又《广记》一八二引。《唐语林》七略有不同。

2. []{#唐轶二十七-崔沆-2}
见郑隐[1](#唐轶二十八-郑隐-1)。

3. []{#唐轶二十七-崔沆-3}
见孟棨[1](#唐轶二十八-孟棨-1)。

4. []{#唐轶二十七-崔沆-4}
崔相沆知贡举，得崔瀣。时牓中同姓，瀣最为沆知。谭者称：「座主门生，沆瀣一气。」《唐语林》七。《南部新书》戊。

5. []{#唐轶二十七-崔沆-5}
见卢携[6](#唐轶二十七-卢携-6)。

6. []{#唐轶二十七-崔沆-6}
干符六年夏五月，巢寇自广陵将及襄汉，朝廷以王铎令公为南面都统。崔相国、豆卢相国同日策拜，宣麻之际，殿庭雾气四塞。及政事堂立班贺，有雹大如鸡卵，时五月二十三日。识者以为钧轴不祥之兆。明年大寇攻陷京师，二相俱及于难。其天意乎，非人事也。《剧谈录》下。

7. []{#唐轶二十七-崔沆-7}
干符中，有宰相自中书还第，使人以布囊盛钱数千，沿路以施匄者。于是贫乏相率罗路隅，所分既微，渐不能普，台铉行李无复威仪。时有朝士，投牋谏之。其略云：「方今兵寇互兴，民力凋弊，所望明公弼成大化，弥纶纪纲，举贤任能，以光庶事，俾万物各得其理，百姓日用不知。损不急之官，杜私门之请。如此则刑清俗富，天下自无穷人。不宜专政庙堂，方行小惠。昔子产以己车济人于溱淆，君子谓不知为政，不如以时修桥梁。惟明公察焉。」执政者览书慙怒。俄而巢寇陷京，遂及于难。《剧谈录》下。　案：宰相当指崔沆或豆卢瑑。

8. []{#唐轶二十七-崔沆-8}
江淮客刘圆，尝谒江州刺史崔沆，称「前拾遗」。沆引坐徐劝曰：「谏官不可自称，司直评事可矣。」须臾他客至，圆抑扬曰：「大理评事刘圆。」沆甚奇之。《国史补》中。《唐语林》四。

## 崔　沂

1. []{#唐轶二十七-崔沂-1}
见姚洎[3](#唐轶二十九-姚洎-3)。

## 豆卢瑑

1. []{#唐轶二十七-豆卢瑑-1}
唐咸通中，举子侯泳有声采，亦士流也，而阙于恭慎。豆卢瑑罢相守仆射，乘间诣僧院，放仆乘他适，而于僧宇独坐，皤然一叟也。泳自外入门，殊不顾揖，傲岸据榻。谓叟曰：「大参长史乎？」叟曰：「非也。」又问曰：「令录乎？」亦曰：「非也。」「远州刺史乎？」亦曰：「稍高。」又曰：「少卿监乎？」答曰：「更向上。」侯生矍然不安处，疑是丞郎，怱原本作忽。据商本校改。遽而出。至门，见仆御肩舆旋至，方知是豆卢公也。归去后，自咎悚惕。贡一长牋首过，赖先曾有卷及门，揆路通入，泳乃自陈乖疏。公亦逊谢，恕其不相识也。留而命酒，凡劝十盂，乃小惩也。仍云：「虽不奉讶，然凡事更宜在意。」侯生仍惭灼无以自容。先是豆卢家昆弟饮清酒而已，侯氏盛馔而饮。此日每饮一杯，回首摘席经咀之，几不济，所谓雅责也。《北梦琐言》八。

2. []{#唐轶二十七-豆卢瑑-2}
见崔沆[6](#唐轶二十七-崔沆-6)、[7](#唐轶二十七-崔沆-7)。
3. []{#唐轶二十七-豆卢瑑-3}
见崔沆[6](#唐轶二十七-崔沆-6)、[7](#唐轶二十七-崔沆-7)。

## 王　徽

1. []{#唐轶二十七-王徽-1}
王徽为相只一日。中和五年二月，除昭义节制，徽上表乞免。词曰：「六年内署，虽叨捧日之荣；一日台司，未展致君之恳。」《南部新书》乙。

2. []{#唐轶二十七-王徽-2}
见周岌[1](#唐轶二十七-周岌-1)。

## 萧　遘

1. []{#唐轶二十七-萧遘-1}
见赵光远[2](#唐轶二十八-赵光远-2)。

2. []{#唐轶二十七-萧遘-2}
唐僖宗再幸梁洋，朱玫立襄王，宰相萧遘、裴澈、郑匡图等同奉之。洎破伪主，而僖皇反正，裴、郑等皆罹大辟。始具兵衞四围，矛槊森然。裴相犹戏曰：「天子之墙数仞也。」萧遘相就河中赐毒，握之在手，自以主上旧恩，希贬降。久而毒烂其手，竟饮之而终。《北梦琐言》六。

3. []{#唐轶二十七-萧遘-3}
遘之字画，虽罕传于世，观其《景公》、《幽公》二帖笔迹，有廊庙之气，而足规矩学者，未易到也。今御府所藏二。《宣和书谱》四。

## 韦昭度

1. []{#唐轶二十七-韦昭度-1}
韦令公昭度少贫窭，常依左街僧录浄光大师，随僧斋粥。浄光有人伦之鉴，常器重之。《唐摭言》七。又《广记》一七○引。

2. []{#唐轶二十七-韦昭度-2}
见李蔚[2](#唐轶二十五-李蔚-2)。

3. []{#唐轶二十七-韦昭度-3}
唐太尉韦公昭度，旧族名人，位非忝窃。而沙门僧澈承恩，为人潜结中禁，京兆与一二时相，皆因之大拜。悟达国师知玄，乃澈之师也，尝鄙之。诸相在西川行在，每谒悟达，皆申跪礼。国师揖之，请于僧澈处吃茶。后掌武伐成都，田军容致檄书曰：「伏以太尉相国，顷因和尚，方始登庸。在中书则开铺卖官，居翰林则借人把笔。」盖谓此也。《北梦琐言》六。《唐语林》七。

4. []{#唐轶二十七-韦昭度-4}
唐陈敬瑄据成都府拒命，韦太尉昭度充招讨使，率东川兵以伐之。王蜀先主时为草贼，剽掠诸县，乃拥手下兵投掌武，署为衙内指挥使，资其爪牙也，因奏请割西川数州，就临邛建节以授之。蜀主卑谦多智，事韦公甚谨。掌武量其事势，终不能驾御，况军旅之事，又非所长。每欲攻城，请戎服临阵，虑矢石所及，不敢近前。掌武曰：「军人安敢无礼！」东川都显有唐吃人者，呼而戒之曰：「人肉何如猪羊？」乃赐一缗，俾充肉价。他皆倣此。重围二年，蜀域已困，不日将下。一旦门外諠哗，以军粮阙乏，兵士擒曳掌武亲吏骆别驾名志者，脔而噉之。由是惧罹其祸，遽托疾，以西川牌印付蜀主而归朝。虽曰不武，斯亦用智自免也。《北梦琐言》五。

5. []{#唐轶二十七-韦昭度-5}
中书令韦昭度方秉机衡，中外趋附者千万，忽有老僧来谒。昭度方在道院独坐，覩其僧，颇异之。僧曰：「令公祸将及矣。能随贫道去否？特来相迎耳。」昭度恍然失色，亦甚惧焉，白僧曰：「某当权已久，深虑祸生，甚欲远行，然略须辞别家眷。」其僧不许。昭度须请入焉，及至堂中，长幼聚哭云：「无信妄说！」拽其衣裾。移时昭度脱身趋道院，已失其僧矣。询诸阍吏，无有见者。两月间遂遇难，与表弟李磎同破家也。《中朝故事》。

6. []{#唐轶二十七-韦昭度-6}
见王行瑜[1](#唐轶二十九-王行瑜-1)。

7. []{#唐轶二十七-韦昭度-7}
见欧阳澥[2](#唐轶二十八-欧阳澥-2)。

8. []{#唐轶二十七-韦昭度-8}
见吴融[4](#唐轶三十-吴融-4)。

## 杜让能

1. []{#唐轶二十七-杜让能-1}
杜让能，丞相审权之子；韦相保衡，审权之甥。保衡少不为让能所礼，保衡为相，让能久不中第。及登科，审权愤其沈厄，以一子出身奏监察御史。《唐语林》七。

2. []{#唐轶二十七-杜让能-2}
凤翔李茂贞跋扈至甚，昭宗谓宰相杜让能曰：「《春秋》之义，叛而必诛，安有甸服之间，显违朝旨而悖慢如此！我若不讨，四方其谓我何？」让能奏曰：「艰难已来，行贞元故事，姑息戎臣久矣。根牢蔓炽，附之者众。一旦难骤革之，又京师去岐咫尺，人心易以危惧。设有陵犯，损威愈甚。愿陛下稍解雷霆而熟计之。」帝曰：「政刑弛紊，诏令不出都门，不欲孱孱守恬而坐。」因除宰相徐彦若镇凤翔，以茂贞为兴元尹，以嗣覃王率禁军送彦若。或茂贞迁延不受代，即以兵攻之。军旅所决，一委让能。让能恳谏不从，王师果败。或云此举乃让能报私怨也。茂贞先以长书与让能，继上表，仍拥兵至临皋驿，请诛宰相。帝遂斩枢密使李周曈以徇，乃贬让能，仍诏送至军前。茂贞具礼出迎，至驿，复表请行朝典。让能奏曰：「晁错之辜，谬及于臣。今若归罪于臣，可纾国难。」帝不得已，贬让能雷州司户参军，遣中使害于驿内。识者以让能临难无苟免，亦得其死也。后追赠太尉。其子晓，貌如削玉，有制诰之才，仕梁至宰相。凤历年，洛都有变，为乱军误害，时皆叹惜之。《北梦琐言》一四。

3. []{#唐轶二十七-杜让能-3}
见崔程[1](#唐轶二十六-崔程-1)。

## 崔安潜

1. []{#唐轶二十七-崔安潜-1}
唐崔安潜为西川节度使，到官不诘盗。曰：「盗非所由通容，则不能为。」乃出库钱置三市，置榜其上，曰：「告捕一盗，赏钱五百缗。侣者告捕，释其罪，赏同平人。」未几，有捕盗而至者。盗不服，曰：「汝与我同为盗十七年，赃皆平分，汝安能捕我？」安潜曰：「汝既知吾有榜，何不捕彼以来？则彼应死，汝受赏矣。汝既为所先，死复何辞？」立命给捕者钱，使盗视之，然后杀盗于市。于是诸盗与其侣互相疑，无地容足，夜不及旦，散逃出境，境内遂无一人为盗。《容斋随笔》一六。

2. []{#唐轶二十七-崔安潜-2}
崔安潜镇西川，李铤为小将。广明初，驾幸西蜀，铤乃蜀帅带平章事，安潜乃具寮耳，曾趋走，人皆美之。《唐摭言》一五。

3. []{#唐轶二十七-崔安潜-3}
崔安潜东洛掌选，时选人中不能显其名姓，窃顾云启事投献者，崔公不之知，大赏叹，召之与语，便注一超资县令。后有人白，崔公方悔。《卢氏杂说》（《广记》一八六）。《玉泉子》。

4. []{#唐轶二十七-崔安潜-4}
唐崔侍中安潜崇奉释氏，鲜茹荤血，唯于刑辟常自躬亲，虽僧人犯罪，未尝屈法。于厅事前虑囚，必温颜恤恻以尽其情。有大辟者，俾先示以判语，赐以酒食，而付于法。镇西川三年，唯多蔬食。宴诸司，以面及蒟蒻之类染作颜色，用象豚肩、羊臑、脍炙之属，皆逼真也。时人比于梁武。而频于宅使堂前弄傀儡子，军人百姓穿宅观看，一无禁止。而中壸预政，以玷盛德，惜哉！《北梦琐言》三。《唐语林》七。

5. []{#唐轶二十七-崔安潜-5}
见杨收[4](#唐轶二十五-杨收-4)。

6. []{#唐轶二十七-崔安潜-6}
何泽，韶阳曲江人也。父鼎，容管经略，有文称。泽干宁中随计至三峰行在。永乐崔公，即泽之同年丈人也。闻泽来举，乃以一绝振之曰：「四十九年前及第，同年唯有老夫存。今日殷勤访我子，稳将鬐鬣上龙门。」时主文与夺未分，又会相庭有所阻，时崔相公胤恃权，即永乐犹子也。因之败于垂成。后漂泊关外，梁太祖受禅，泽假广南幕职入贡，敕赐及第。《唐摭言》九。《唐诗纪事》六六。

7. []{#唐轶二十七-崔安潜-7}
崔侍中安潜好看鬭牛。《北梦琐言》四。又《广记》二〇一引。《唐诗纪事》六六。

## 卢　渥

1. []{#唐轶二十七-卢渥-1}
卢渥舍人应举之岁，偶临御沟，见一红叶，命仆搴来。叶上乃有一绝句，置于巾箱，或呈于同志。及宣宗既省宫人，初下诏，许从百官司吏，独不许贡举人，后亦一任。范阳获其退宫，覩红叶而吁怨久之，曰：「当时偶题随流，不谓郎君收藏巾箧。」验其书，无不讶焉。诗曰：「水流何太急，深宫尽日闲。慇懃谢红叶，好去到人间。」《云溪友议》下。又《广记》一九八引。《诗话总龟》前集二三。《唐诗纪事》五九。　案：宫女叶上题诗，又见顾况[4](#唐轶十八-顾况-4)、[5](#唐轶十八-顾况-5)　，李茵1。

2. []{#唐轶二十七-卢渥-2}
唐陕州廉使卢沆，在举场甚有时称。曾于浐水逆旅遇宣宗皇帝微行，意其贵人，敛身回避，帝揖与相见，沆乃自称「进士卢沆」，帝请诗卷袖之，乘驴而去。他日，对大臣语及卢沆，令主司擢第。沆不自安，恐僭冒之辱。宰臣问沆：「与主上有何阶缘？」沆乃具陈因由，时亦不讶，以其文章非叨忝也。沆后自廉察入朝知举，遇黄寇犯阙，不及终场。赵崇大夫戏之曰：「出腹不生养主司也。」初，卢家未尝知举，卢相携耻之，拔为主文，竟不果也。《北梦琐言》八。又《广记》一八二引。《唐诗纪事》五九。　案：《广记》、《唐诗纪事》等皆作卢渥事，是。

3. []{#唐轶二十七-卢渥-3}
卢氏衣冠第一，历代未尝知举。干符中，卢携在中书，歉宗人无掌文柄，乃擢群从陕虢观察使卢渥知礼闱。是岁十二月，黄巢犯阙，僖皇播迁，举子星散。迨收复京都，裴贽连知三举，渥有羡色。赵崇大夫戏之曰：「阁下所谓出腹不生养主司也。」《北梦琐言》九。又《广记》二五一引。《唐诗纪事》五九。

4. []{#唐轶二十七-卢渥-4}
卢左丞渥，冠裳之盛，近代无出其右者，伯仲四人，咸居清显。干符初，服丧纪于洛下，先终制，渥自前中书舍人拜陕郊观察使；又旬日，其弟绍自前长安县令除给事中；又旬日，弟沆自前集贤校理授左拾遗；又旬日，弟沼自前畿尉迁监察御史。鸣珂珮玉，纡朱拖紫，照耀街巷，士族荣之。及赴任陕郊，洛城自保厘尹正已下，更设祖筵，以鲜华相尚，分秩故相及朝容恶日、两邑县官、卑秩麻衣，倾都出郭，洛城为之一空。食器酒具，罗列道路，盛于清明簪洁松槚之日。填咽临都驿前后十五里，车马不绝。左辖始舍辔，居首筵，则为川尹邀去，乃大合乐于旧相之座，而诸朝容已携酒馔出城者，散于田野，选胜聚饮，歌乐四起，飘飘然若澧州上巳、会稽禊事也。无贵无贱，及暮醉归。有白髯驿吏声指曰：「某自拥篲清邮，五十载未尝覩祖送之盛有如此者。」左辖有诗题在嘉祥驿，云：「交亲荣饯洛城空，秉钺戎装上将同。星使自天丹诏下，雕鞍照地数程中。马嘶静谷声偏响，旆映晴山色更红。到后定知人易化，满街棠树有遗风。」此诗为牌子，后为易定帅王处存碎之。《阙史》下。又《广记》二○○引。《唐诗纪事》五九。

## 裴　璩

1. []{#唐轶二十七-裴璩-1}
唐裴司徒璩性靳啬。廉问江西日，凡什器图障，皆新其制，闭屋缄贮，未尝施用。每有宴会，即于朝士家借之。在番禺时，钟爱一女，选荥阳郑进士以壻之。才过礼期，遽属秋荐，不免随计，无何到京，寻报物故。五教念女及壻，不胜悲痛，而郑偶笑之。盖夫妇之爱未深，不解思虑，非有他故也。大凡士族女郎，无改醮之礼。五教念女早寡，不能忘情，乃召门生故吏而告之，因别适人。乱伦再醮，自河东始也。元祯少监、苏涯中丞、赐紫杨玭少尹与五教亲吏别驾说皆同。《北梦琐言》五。又《广记》一六五引。

## 萧　廪

1. []{#唐轶二十七-萧廪-1}
萧廪新为京尹，杨复恭假子抵罪，仍殴地界。廪断曰：「新除京尹，敢打所由，将令百司，难逃一死。」由是内外畏服。《南部新书》丁。

## 李　拯

1. []{#唐轶二十七-李拯-1}
襄王僭伪，朱玫秉政，百揆失序，逼李拯为内署。拯常吟曰：「紫宸朝罢缀鹓鸾，丹凤楼前驻马看。唯有终南山色在，晴明依旧满长安。」拯终为乱兵所杀。《南部新书》甲。又《诗聒总龟》前集一八引。《唐诗纪事》七一。

## 冯　衮

1. []{#唐轶二十七-冯衮-1}
冯给事入中书祗候宰相，见一老官人衣绯，在中书门立，候通报。时夏谯公为相，留坐论事多时。及出，日势已晚，其官人犹尚在，乃遣人问是何官。官人近前相见曰：「某新除尚食局令，有事相见相公。」因令省官通之。官人入，给事偶未去，官人见宰相了，出谢云：「若非给事恩遇，某无因得见相公。某是尚食局造子手，不知给事宅在何处？」曰：「在亲仁坊。」曰：「欲说薄艺，但不知给事何日在宅？」曰：「来日当奉候。然欲相访，要何物？」曰：「要大台盘一只，木楔子三五十枚，及油铛、炭火，好麻油一二斗，南枣烂面少许。」给事素精于饮馔，归宅便令排比，仍垂帘，家口同观之。至日初出，果秉简而入，坐饮茶一瓯，便起出厅，脱衫靴带，小帽子，青半臂，三幅袴，花襜袜肚，锦臂鞲。遂四面看台盘，有不平处以一楔填之，（后）〔候〕其平正，然后取油铛烂面等调停，袜肚中取出银盒一枚，银篦子、银笊篱各一。候油煎熟，于盒中取子豏，以手于烂面中团之，五指间各有面透出，以篦子刮却，便置子于铛中。候熟，以笊篱漉出，以新汲水中良久，却投油铛中。三五沸取出，抛台盘上，旋转不定，以太圆故也。其味脆美，不可名状。《卢氏杂说》（《广记》二三四）。

2. []{#唐轶二十七-冯衮-2}
唐冯衮牧苏州，江外优佚，暇日多纵饮博。因会宾僚掷卢，冯突胜，以所得均遗一座，乃吟曰：「八尺台盘照面新，千金一掷鬭精神。合是赌时须赌取，不妨廻首乞闲人。」更因饮酣，戏酒妓，而军倅留情，索然无绪。冯眄之曰：「老夫过戏，无能为也。」倅歛袵而谢。因吟曰：「醉眼从伊百度斜，是他家属是他家。低声向道人知也，隔坐刚抛豆花。」《抒情诗》（《广记》二五一、《吴郡志》一一）。《雅言杂载》（《诗话总龟》前集四一）。《陈辅之诗话》（陶本《说郛》八一）。

3. []{#唐轶二十七-冯衮-3}
冯衮给事亲仁坊有宅，南有山亭院，多养鹅鸭及杂禽之类极多，常遣一家人掌之。时人谓之鸟省。《卢氏杂说》（《广记》四六三）。《玉泉子》。《南部新书》戊。　案：《玉泉子》「冯衮」作「冯荛」，疑误。

## 李　涪

1. []{#唐轶二十七-李涪-1}
唐李涪尚书，福相之子，以《开元礼》及第。亦为小文，好著述。朝廷重其博学，礼乐之事咨禀之。时人号为「周礼库」，盖籍于旧典也。广明以前，《切韵》多用吴音，而清青之字不必分用。涪改《切韵》，全刊吴音。当方进而闻于宰相，佥许之。无何，巢寇犯阙，因而寝止。于今无人敢以声韵措怀也。然曾见《韵铨》，鄙駮《切韵》，改正吴音，亦甚核当。不知八座于此，又何规制也，惜哉！《北梦琐言》九。《实宾录》五。

2. []{#唐轶二十七-李涪-2}
陇西李涪常侍，福相之子，质气古淡。光化中，与诸朝士避地梁川。小貂日游邻寺，以散郁陶。寺僧有爽公者，因与小貂相识，每晨他出，或赴斋请，苟小貂在寺，即不扃鏁其房，请其宴息，久而弥笃。乃曰：「李常侍在寺，争忍阖扉乎？」或一日从容，谓小貂曰：「世有黄白之术，信乎？好之乎？」貂曰：「某虽未尝留心，安敢不信，又安敢辄好！」僧曰：「贫道之每拂曙出寺，为修功德因缘也。仰常侍德，岂敢秘惜！」小貂辞逊再三，竟得其术。尔后最受三峰朝相、四入崔相恩知。每遇二公载诞之辰，乃献银药盂子。此外，虽家屡空，终不自奉，亦不传于子孙。遂平宰李璩，乃嫡孙也，尝为愚话之。广成杜光庭先生常云：「未有不修道而希得仙术，苟得之，必致祸矣。唯名行谨洁者，往往得之。」即李貂之谓也。《北梦琐言》六。

## 李　航

1. []{#唐轶二十七-李航-1}
唐监察李航，福相之子，美茂洽畅，播于时流。黄巢后，扶侍圣善，归东都别墅，与御史穆延晦同行，宿于虢州公馆。翌日，修谒郡牧张存，即王珙下部将也。谓典客曰：「我受穆家恩命，今穆侍御经过，必须展分报答也。」典客诣馆话於穆生，因修状谒谢。张公大怒，且曰：「此言得自何人？」具以典谒为对，乃斩谒者。穆生惊怪，失意归馆。寻遣人就而害之。李监察不喻，方抱忧惶，俄亦遇害，将以灭口。于时李公遶圣善所憩之床，无以求活，竟同非命。他日兄弟诉冤，梦航谓骨肉间曰：「张存已得请于上帝，不日即死。」果为珙所诛。《北梦琐言》九。

## 杜晦辞

1. []{#唐轶二十七-杜晦辞-1}
杜晦辞，牧之子，自南曹郎为赵公隐从事于朱方。王郢之叛，赵相国以抚御失宜致仕，晦辞罢职。时北门李相国在淮南，辟为判官，晦辞以恩门休戚，辞不受命，退隐于阳羡别业，时论多之。永宁刘相国镇淮南，又辟为节度判官，方始应召。狂于美色，有父遗风。赴淮南之召，路经常州，李瞻给事方为郡守，晦辞于祖席忽顾营妓朱娘言别，掩袂大哭。瞻曰：「此风声妇人，员外如要，但言之，何用形迹？」乃以步辇随而遗之。晦辞自饮筵散，不及换衣，便步归舟中，以告其内。内子性仁和，闻之无难色，遂履而迎之。其喜于适愿也如是。《金华子》上。《唐语林》七。

## 杜德祥

1. []{#唐轶二十七-杜德祥-1}
杜德祥侍郎昆弟力困，要举息利钱济急用，召同坊富民到宅，且问曰：「子本对是几钱？」其人拂袖而出。《北梦琐言》一○。

## 乐朋龟

1. []{#唐轶二十七-乐朋龟-1}
见张濬[2](#唐轶二十九-张濬-2)。

## 杨知至

1. []{#唐轶二十七-杨知至-1}
别头及第，始于上元二年钱令緖、郑人政、王悌、崔志恂等四人，亦谓之承优及第。杨严等，会昌四年王起奏五人：杨知至、刑部尚书汝士之子。源重、故相牛僧孺之甥。郑朴、河东节度使崔元式女壻。杨严、监察御史发之弟。窦缄，故相易直之子。恩旨令送所试杂文付翰林重考覆。续奉进止，杨严一人，宜与及第，源重四人落下。时杨知至因以长句呈同年曰：「由来梁鷰与冥鸿，不合翩翾向碧空。寒谷谩劳邹氏律，长天独遇宋都风。此时泣玉情虽异，他日衔环事亦同。三月春光正摇荡，无因得醉杏园中。」《唐摭言》八、一一。又《诗话总龟》前集四四引。《唐诗纪事》五九。

2. []{#唐轶二十七-杨知至-2}
曲江亭子，安、史未乱前，诸司皆列于岸浒；幸蜀之后，皆烬于兵火矣，所存者唯尚书省亭子而已。进士关宴，常寄其间。既彻馔，则移乐泛舟，率为常例。宴前数日，行市骈阗于江头。其日，公卿家倾城纵观于此，有若中东床之选者，十八九钿车珠鞍，栉比而至。或曰：干符中，薛能尚书为大京兆，杨知至侍郎将携家人游，致书于能，假舫子。先是舫子已为新人所假，能答书云：「已为三十子之鸠居矣。」知至得书，怒曰：「昨日郎吏，敢此无礼！」能自吏部郎中拜京兆少尹，权知大尹。《唐摭言》三。又《广记》一七八引。

## 王　慥

1. []{#唐轶二十七-王慥-1}
僖宗在蜀，以司封郎中王慥授万年令兼御史中丞，先次归京。乙巳年，驾回长安，转右散骑常侍。十二月二十五日乙亥，蒲帅犯阙，是夜三更，驾出宝鸡，慥方寝疾，不得扈衞，自居平康里，奔南山下。自是杜门息迹，养疾累月。其夏，襄王称制，京师搜访，具言教令峻切，萧、裴秉权，中外畏惮。慥不自安，舁疾起，既至，伪诏加左常侍。慥穪疾，不朝谢。襄王使御医视之，赐药物，一无所受，号恸而薨。朝野闻之，莫不痛惜焉。《录异记》三。

## 杜　升

1. []{#唐轶二十七-杜升-1}
杜升父宣猷终宛陵，升有词藻。广明岁，苏导给事刺剑州，升为军倅，驾幸西蜀，例得召见，特敕赐绯导入内。韦中令自翰长拜主文，升时已拜小谏，抗表乞就试，从之。登第数日，有敕复前官并服色。议者荣之。《唐摭言》九。又《广记》一八三引。

2. []{#唐轶二十七-杜升-2}
升自拾遗赐绯，却应举及第，又拾遗。时号著绯进士。《卢氏杂说》（《广记》一八三）。又《类说》四九引。《唐语林》四。《实宾录》一。

## 崔殷梦

1. []{#唐轶二十七-崔殷梦-1}
崔殷梦知举，吏部尚书归仁晦托弟仁泽，殷梦唯唯而已。无何，仁晦复诣托之，至于三四。殷梦歛色端笏，曰：「某见进表让此官矣。」仁晦始悟己姓，殷梦讳也。《唐语林》（《容斋续笔》一一）。

## 苗　绅

1. []{#唐轶二十七-苗绅-1}
苗绅贬南中，崔相国彦昭，其故人也，见而悯焉。呼绅至第而慰勉曰：「苗十大是屈人。」再三言之。绅叹久淹屈，既闻时宰之抚谕，莫胜其喜。及还家，其子迎于门，绅笑语其子曰：「今日见崔相国，悯我如此。」遂坐于厅，高诵其言曰：「苗十大是屈人。」喜笑一声而卒。悲夫！《金华子》下。

## 侯昌业

1. []{#唐轶二十七-侯昌业-1}
唐自广明后，阉人擅权，置南北废置使。军容田令孜有回天之力，中外侧目。而王仙芝、黄巢剽掠江淮，朝廷忧之。左拾遗侯昌业上疏，极言时病，留中不出，命于仗内戮之。后有传侯昌业疏词不合事体，其末云：「请开揭谛道场，以消兵厉。」似为庸僧伪作也。必若侯昌业以此识见犯上，宜其死也。《北梦琐言》六。

2. []{#唐轶二十七-侯昌业-2}
司天少监侯昌业上疏，其略曰：「陛下不纳李蔚、杜希敖之谏。」又曰：「臣乃明祈五道，暗祝冥官，悚息于班列之中，愿早过于阎浮之世。」又曰：「受爵不逢于有德之君，立戟每佐于无道之主。」又曰：「不望尧、舜之年，得同先帝之日。」又曰：「明取尹希复指挥，暗策王士成进状，强夺波斯之宝贝，抑取茶店之珠珍，浑取匮坊，全城般运。」又曰：「莫是唐家合尽之岁，为复是陛下寿足之年。」又曰：「伏惟陛下，𫏐停戏赏，救接苍生，于殿内立揭谛道场，以无私财帛供养诸佛，用资世禄，共力攘灾。」表奏，圣上龙威震怒，侍臣惊悸。宣徽使宣云：「侯昌业付内侍省，候进止。」翌日午时，又内养刘季远宣口敕云：「侯昌业出自寒门，擢居清近，不能修慎，妄奏闲词，讪谤万乘君王，毁斥百辟卿士，在我彝典，是不能容！其侯昌业宜赐自尽。」《续宝运录》（《通鉴考异》二四）。

## 孟昭图

1. []{#唐轶二十七-孟昭图-1}
僖皇朝，左拾遗孟昭图在蜀，上疏极谏，为田令孜之所矫诏，沈蜀江。裴相澈有诗吊之曰：「一章何罪死何名，投水唯君与屈平。从此蜀江烟月夜，杜鹃应作两般声。」《南部新书》己。《唐诗纪事》六八。　案：裴澈，《南部新书》误作「裴彻」。又《诗话总龟》前集四五引卢瓌《抒情》，云是狄常侍以诗悼孟昭门。

2. []{#唐轶二十七-孟昭图-2}
见唐昭宗[4](#唐轶四-唐昭宗-4)。

## 薛　能

1. []{#唐轶二十七-薛能-1}
见李端[5](#唐轶十六-李端-5)。

2. []{#唐轶二十七-薛能-2}
薛能尚书镇郓州，见举进士者必加异礼。李勋尚书先德为衙前将校，八座方为客司小子弟，亦负文藻，潜慕进修，因舍归田里。未逾岁，服麻衣，执所业于元戎。左右具白其行止，不请引见。元戎曰：「此子慕善，才与不才，安可拒之？某今自见。」其人质清秀，复览其文卷，深器重之。乃出邮巡职牒一通与八座先德，俾罢职司闲居，恐妨令子修进。尔后果策名第，敭历清显。出为郓州节度也。八座事，得之王屋山僧匡一，甚详。《北梦琐言》三。《唐语林》七。

3. []{#唐轶二十七-薛能-3}
见路岩[8](#唐轶二十五-路岩-8)。

4. []{#唐轶二十七-薛能-4}
见杨知至[2](#唐轶二十七-杨知至-2)。

5. []{#唐轶二十七-薛能-5}
薛能尚书镇彭门，时溥、刘巨容、周岌俱在麾下。未数岁，溥镇徐，巨容镇襄，岌镇许，俱假端揆。故能诗曰：「旧将已为三仆射，病身犹是六尚书。」《唐摭言》一五。《古今诗话》（《诗话总龟》前集一八）。《唐诗纪事》六〇。

6. []{#唐轶二十七-薛能-6}
广明元年，徐兵赴溵水，经许，能以前帅徐，军吏怀恩，馆之州内。许军惧徐人见袭，大将周岌因众怒逐能，自称留后。能全家遇害。《唐诗纪事》六○。《郡斋读书志》四中。《唐才子传》七。

7. []{#唐轶二十七-薛能-7}
薛能，会昌间进士。自负过高。从事西川日，每短诸葛功业，为诗曰：「阵图谁许可，庙貌我揶揄。」又云：「焚却蜀书宜不读，武侯无可律吾身。」讥李白曰：「我生若在开元日，争遣名为李翰林。」又曰：「李白终无取，陶潜固不刊。」自题其集云：「诗源何代失澄清，处处狂波污后生。常感道孤吟有泪，却缘风坏语无情。难甘恶少欺韩信，枉被诸侯杀祢衡。纵到缑山也无益，四方联络尽蛙声。」放诞如此。后军乱被害。《广记》二六五。《唐摭言》一二。《唐诗纪事》六○。

8. []{#唐轶二十七-薛能-8}
唐薛尚书能以文章自负，累出戎镇，常郁郁叹息。因有诗谢淮南寄天柱茶，其落句云：「麄官乞与真抛却，赖有诗名合得尝。」意以节将为麄官也。镇许昌日，幕吏咸集，令其子具櫜鞬参诸幕客。幕客怪惊，八座曰：「俾渠消灾。」时人以为轻薄也。盖不得本分官，矫此以见志，非轻薄也。《北梦琐言》四。又《广记》二六五引。

9. []{#唐轶二十七-薛能-9}
唐赵璘仪质琐陋。成名后为壻，薛能为傧相，乃为诗嘲谑。其略曰：「巡关每傍樗蒱局，望月还登乞巧楼。第一莫教娇太过，缘人衣带上人头。」又曰：「不知元在鞍轿里，将为空席帽归。」又曰：「火炉床上平身立，便与夫人作镜台。」《抒情诗》（《广记》二五七）。《诗话总龟》前集三九。

10. []{#唐轶二十七-薛能-10}
薛许州能以诗道为己任。还刘得仁卷，有诗云：「百首如一首，卷初如卷终。」讥刘不能变态。《北梦琐言》六。又《诗话总龟》前集八引。《唐语林》四。《秀水闲居录》（陶本《说郛》四一）。《唐才子传》七。

11. []{#唐轶二十七-薛能-11}
见高蟾[1](#唐轶二十八-高蟾-1)。

## 韦　蟾

1. []{#唐轶二十七-韦蟾-1}
韦蟾左丞至长乐驿亭，见李汤给事题名，索笔纪之曰：「渭水秦山豁眼明，笑人何事寡诗情。祗应学得虞姬壻，书字才能记姓名。」《唐摭言》一三。又《广记》二五六引。《唐摭言》三文字稍异。《诗话总龟》前集三八。《唐诗纪事》五八。　案：李汤，《广记》、《诗话总龟》误作「李玚」。

2. []{#唐轶二十七-韦蟾-2}
韦蟾廉问鄂州，及罢任，宾僚盛陈祖席，蟾遂书《文选》句云：「悲莫悲兮生别离，登山临水送将归。」以牋毫授宾从，请续其句。座中怅望，皆思不属。逡巡，女妓泫然起曰：「某不才，不敢染翰，欲口占两句。」韦大惊异，令随口写之：武昌无限新栽柳，不见杨花扑面飞。」座客无不嘉叹。韦令唱作《杨柳枝》词，极欢而散，赠数十笺，纳之。翌日共载而发。《抒情诗》（《广记》二七三）。《唐诗纪事》五八。

## 李　质

1. []{#唐轶二十七-李质-1}
李质，字公干，襄阳人。应举无成，有亲在衡湘，往谒焉。溯流至湓城，豫章逐帅，舍舟由武宁而反。会草寇杀其宰，仓惶前去得日观。宿东房，有酒数缸甚美，遂携一壶上楼酌之，因吟曰：「曾入桃溪路，仙原信少双。洞霞飘素练，藓壁画阴窗。古木愁撑月，危峰欲堕江。自吟空向寂，谁共倒秋缸。」吟毕，如有人言曰：「土主尚书寓宿在此。」质登第后二十年，廉察豫章，时大中十二年也。《科名分定录》（《唐诗纪事》六六）。《舆地纪胜》二六。

## 李　瞻

1. []{#唐轶二十七-李瞻-1}
李瞻，汉之子，有文学，气貌淳古。非其人，虽富贵不交也。累迁司封郎中。归茅山，征拜给事中，不就。后两京乱，竟不罹其祸。《唐语林》四。

2. []{#唐轶二十七-李瞻-2}
李瞻、王祝继牧常州，皆以名重朝廷，于本郡道不修支郡礼。初，李给事多不顺从廉使，犹刚正于可否。其王给事则强愎为己任，周侍中宝皆隐忍之。瞻罢秩退隐茅山，则免黄巢之难。祝刚讦北土，遂罹王珙之害。金华子曰：祸福无门，惟人所召，诚不谬乎！《金华子》上。

## 王　祝

1. []{#唐轶二十七-王祝-1}
唐王祝给事，名家子，以刚鲠自任，仍以所尚垂训子孙，嫌人柔弱。又素有物力，殖利极丰。黄寇前，尝典常州。京国乱离，盘旋江湖，甚有时望。急诏征回，归装极厚，水陆分载。行至甘棠，王珙帅于是邦，不式王命，凶暴众闻。以夕拜将来必居廊庙，延奉勤至。夕拜鄙其武人，殊不降接。珙乃于内厅盛张宴席，备列珍玩，帘下妓乐齐列，其内子亦映帘共珙立。乃敛容向夕拜曰：「某虽武夫，叨忝旄钺，今日多幸，获遇轩盖经过，苟不弃末宗，愿居子姪之列，即荣幸也。」夕拜不允，坚抗再三。珙勃然作色曰：「给事王程有限，不敢淹留。」俄而罢宴，处分两辖，速请王给事离馆。暗授意旨，并令害之。一家上下，悉投黄河，获其囊三四百笼，以舟行没溺闻奏。朝廷多故，舍而不问。夕拜有一子，此际行至襄州，亦无故投井而卒。虽陕帅狂暴，亦未喻天意也。《北梦琐言》九。又《广记》二四四引。《唐诗纪事》六七。　案：王祝，《新唐书》七二中、《广记》作「王柷」。

2. []{#唐轶二十七-王祝-2}
见李瞻[2](#唐轶二十七-李瞻-2)。

## 李　瓒

1. []{#唐轶二十七-李瓒-1}
李瓒，故相宗闵之子。自桂州失守，贬昭州司户，后量移衞州刺史；给事中柳韬疏之，复贬。韬始与瓒相善，瓒先达而弃韬。瓒既重为所贬，性强躁，愤且死。郑舍人谷之父，瓒座主也，乃为书曰：「与谷，受恩；未谷，极苦。」累十点，笔落而卒。《唐语林》六。《玉泉子闻见录》（《永乐大典》一○三一○）。

## 黄　巢

1. []{#唐轶二十七-黄巢-1}
黄巢五岁，侍翁父为菊花联句。翁思索未至，巢信口应曰：「堪与百花为总首，自然天赐赭黄衣。」巢之父怪，欲击巢，迺翁曰：「孙能诗，但未知轻重。可令再赋一篇。」巢应之曰：「飒飒西风满院栽，蘂寒香冷蜨难来。他年我若为青帝，移共桃花一处开。」跋扈之意，已见婴孩之时，加以数年，岂不为神器之大盗耶？《贵耳集》下。

2. []{#唐轶二十七-黄巢-2}
巢与〔王〕仙芝俱入蕲州，以仙芝独受官而怒，殴仙芝伤面，由是分队。《惊听录》（《通鉴考异》二四）。

3. []{#唐轶二十七-黄巢-3}
见慧能[1](#唐轶九-慧能-1)。

4. []{#唐轶二十七-黄巢-4}
黄巢先求广府兼使相，朝廷不与。黄巢夏初兵屯广南，屡候敕旨不下，遂恣行攻劫。黄巢夏六月上表，称「义军百万都统兼韶、广等州观察处置等使」，末云「六月十五日表」。秋，遣内侍仇公度赍手诏并广南、邕府、安南、安东等道节度使、指挥观察使、开国公、食邑五百户官告六通，又赐节度将吏空名尚书仆射官告五十通。九月二十日，仇公度到广州，至十月一日，巢与公度杂匹段、药物等五驮、表函并所赐官告并却付公度。表末云：「广明元年十月一日上表。」公度等其年十月二十九日至京。《续宝运录》（《通鉴考异》二四）。　案：《考异》曰：「如《宝运录》所言，则是广明元年十月一日巢犹在广州也。按其月巢已入长安。」

5. []{#唐轶二十七-黄巢-5}
巢又自表乞广州节度、安南都护。巢自春夏其众大疫，死者什三四，欲据有岭表，永为巢穴，乃继有是请。右仆射于琮议云云。时朝廷倚高骈成功，不允其奏，乃议除官。或云，以正员将军縻之，宰相亦沮其议，乃除率府率。《实录》（《通鉴考异》二四）。

6. []{#唐轶二十七-黄巢-6}
黄巢攻金陵，人说之曰：「王毋攻也。王名巢，入金陵则鏁矣。」遂解去。《后山丛谈》二。

7. []{#唐轶二十七-黄巢-7}
僖宗幸蜀，黄巢陷长安，南北臣僚奔问者相继。无何，执金吾张直方与宰臣刘邺、于悰诸朝士等潜议奔行朝，为群盗所觉，诛戮者至多。自是阨束，内外阻绝。京师积粮尚多，巧工刘万余、乐工邓慢儿、角觝者摘星胡弟米生者窃相谓曰：「大寇所向无敌，京城粮贮甚多，虽诸道不宾，外物不入，而支持之力，数年未尽。吾党受国恩深，志効忠赤而飞窜无门，皆为逆党所使。吾将贡策，请竭其粮。外货不至，内食既尽，不一、二年，可自败亡矣。」万余，黄巢怜其巧性，常侍直左右，因从容言曰：「长安苑囿城隍，不啻百里，若外兵来逼，须有御备，不尔，固守为难。请自望仙门以北，周玄武、白虎诸门，博筑城池，置楼橹却敌，为御捍之备，有持久之安也。」黄巢喜，且赏其忠节。即日，使两街选召丁夫各十万人筑城，人支米二升、钱四十文。日计左右军支米四千石、钱八千贯。岁余，功不辍而城未周，以至于出太仓谷以支夫食，然后剥榆皮而充御厨，城竟不就。万余惧贼觉其机，出投河阳，经年病卒。邓慢儿善弹琵琶，乐府推其首冠，黄巢颇狎之。因灸其右手，托以风废，终不为弹，礼之甚厚，而未尝为执器奏曲。每三五日一召入禁中，辄与之金帛。一旦谓其友曰：「吾尝闻忠节之士有死而已。吾频为大寇所逼，终不能为之屈节奏曲。今日见召，吾当就死，不复归矣。」与妻女一儿诀别，使者促之，遂入见黄巢。黄巢欣然谓曰：「汝乐官推所艺第一，而久云风废，吾亦信待于汝。岂不致三两声琵琶乎？不全曲也。」慢儿曰：「某出身应役，朱紫之服皆唐天子所赐，固不忍负前朝之恩，以此乐乐于他人也。」巢大怒，命斩之，屠其家焉。摘星胡弟善射，发无不中，巢甚爱之，衣以锦服，出入常在马前。渭桥为官军所夺，黄巢亲领兵以御之。既至桥，命米生引满以射，凡发十数箭，箭皆及远而不中。黄巢诘之：「箭皆及远而不中物，何也？」对曰：「圣唐兵士非亲即故，故不中尔。」巢怒，亦杀之。《录异记》三。

8. []{#唐轶二十七-黄巢-8}
广明之年号，识者以为黄巢日月。明年，两京没焉，议者尤之。《玉泉子真录》（张本《说郛》一一）。

9. []{#唐轶二十七-黄巢-9}
见王铎[4](#唐轶二十七-王铎-4)。

10. []{#唐轶二十七-黄巢-10}
见皮日休[6](#唐轶二十八-皮日休-6)。

11. []{#唐轶二十七-黄巢-11}
黄巢自长安遁归，与其众屯于陈蔡间溵河，下寨连络，号八山营。于时蔡州秦宗权惧巢，以城降之。时既饥乏，野无所掠，唯捕人为食，肉尽继之以骨，或碓捣，或硙磨，咸用充饥。天军四合，巢军不利，其党骇散，频为雷电大雨淹浸其营。乃与妻孥昆弟奔于太山狼虎谷，为外甥林言斩首送徐州，时溥下裨将李师锐函首送成都行在也。《北梦琐言》一六。

12. []{#唐轶二十七-黄巢-12}
巢之兴，有谶云：「黄蛇独吼，天下人走。」又曰：「金色虾蟆争怒眼，翻却曹州天下反。」中和初谣云：「黄巢须走秦山东，死在翁家翁。」时巢死之处，民家乃姓翁也。因而书之。《广卓异记》六。《南部新书》丁。

13. []{#唐轶二十七-黄巢-13}
《唐史》：中和四年六月，时溥以黄巢首上行在者，伪也。东西二都旧老相传，黄巢实不死，其为尚让所急，陷太山狼虎谷，乃自髡为僧，得脱，往投河南尹张全义，故巢党也。各不敢识，但作南禅寺以舍之。予数至南禅，壁间画僧，巢也。其状不逾中人，唯正蛇眼为异耳。老人言：更有故写真绢本尤奇，巢题诗其上云：「犹忆当年草上飞，铁衣脱尽挂僧衣。天津桥上无人识，独凭阑干看落晖。」为李易初取也。《邵氏闻见后录》一七。

14. []{#唐轶二十七-黄巢-14}
顷见王仁裕《洛城漫录》云：「张全义为西京留守，识黄巢于群僧中。」陶谷《五代乱纪》云：「巢既遁免，祝发为浮屠，有诗云：三十年前草上飞，铁衣著尽著僧衣。天津桥上无人问，独倚危阑看落晖。」又《僧史》言：「巢有塔在西京龙门，号翠微禅师。」而世传巢后住雪窦，所谓雪窦禅师即巢也。然明州雪窦山有黄巢墓。岁时邑官遣人祀之至今。《挥麈后录》五。《志雅堂杂钞》上。《能改斋漫录》八。

15. []{#唐轶二十七-黄巢-15}
陶谷《五代乱纪》载：「黄巢遁免，后祝发为浮屠，有诗云：『三十年前草上飞，铁衣著尽著僧衣。天津桥上无人问，独倚危看落晖。』」近世王仲言亦信之，笔于《挥麈录》。殊不知此乃以元微之《智度师》诗窜易磔裂，合二为一。元集可攷也。其一云：「四十年前马上飞，功名藏尽拥僧衣。石榴园下擒生处，独自闲行独自归。」其二云：「三陷思明三突围，铁衣抛尽纳禅衣。天津桥上无人识，闲凭栏杆望落晖。」《宾退录》四。《稗史汇编》（《五代诗话》八）。

16. []{#唐轶二十七-黄巢-16}
盗亦有道。黄巢后为缁徒，曾住大刹，禅道为丛林推重。临入寂时，指脚之下，有黄巢二字。《贵耳集》中。

17. []{#唐轶二十七-黄巢-17}
柳州宜章县黄沙峒，山势崄恶，盘纡百余里，为溪峒十八所，皆刚夷恶獠根株窟穴之处。出峒口，地稍平，山上有黄巢庙，不知何时何人所立，其前一杉木合抱。山下人每闻庙内声喏，若有数百人受令唯喏者，则峒民必啸聚而叛。淳熙中，王宣子尚书为湖南帅，留意治寇。适有作乱者，命统制官杨钦领兵讨平之，因发火箭焚其庙，且伐其树。临欲仆，有大黑蛇长丈许，顶上披发，呀然跃出，为搏噬之状，众环以弓矢射杀之。治其地为寨，以屯戍卒，金鼓之音，朝暮响震，自是一方获宁。将官张某预是役，备说其异。已上皆景裴说。《夷坚支志》乙集五。

## 尚　让

1. []{#唐轶二十七-尚让-1}
黄巢入青门，坊市聚观。尚让慰晓市人曰：「黄王为生灵，不似李家。」其悖也如此。《南部新书》甲。

2. []{#唐轶二十七-尚让-2}
辛丑年，黄巢在京，尚让为相，改干符之号为金统元年，见在百司并令仍旧。忽一日，有人潜书七言四韵，帖在都堂南门，讥讽颇深。伪相大怒，应堂门子及省院官并令剜眼倒悬，以令三省。又奏请宣下诸军火队内，收得文官会吟诗者，宜令就营屏除，如只是识字者，宜令将内役使。是时京城内外杀戮三千余人。百司惊惶，皆悉逃窜。其七言四韵诗曰：「自从大驾去奔西，贵落深坑贱出泥。邑号尽封元谅母，郡君变作士和妻。扶犂黑手翻持笏，食肉朱唇却吃齑。唯有一般平不得，南山依旧与天齐。」《鉴诫录》一。

## 田令孜

1. []{#唐轶二十七-田令孜-1}
僖宗皇帝以咸通三年降诞，十四年七月十九日即位，年十二。左军护军田令孜辅翊于朝，僖宗呼为阿父，朝纲由己，人无敢言。每入对敭，皆自备两牙盘果食，便对御前从容良久而退，以为常式。数年后，扈从幸蜀，转恣眦睚，杀害孔多。及翠华还京，不敢侍从。时令孜见陈敬瑄为西川节度，乃求为监军而殂。《中朝故事》。

2. []{#唐轶二十七-田令孜-2}
大驾广明二年春孟到蜀，叟尝接识北司诸官子弟，有光启门承旨，似先大夫，为叟言：去年黄巢凌犯，圣上苍忙就路，诸王多是徒行。寿王至斜谷，行不得，韈一足，跣一足，偃卧磻石上。田军容在后收拾，驱寿王。寿王起告军容：「行不得，与个马骑。」军容云：「山谷间何处得马！」以鞭一抶之令行，虽回首无言，衷心深衔此恨。尔后经今八年，僖宗皇帝在宝鸡行宫寝疾月余，弥留，臣下皆知不起于疾，内外属望在于寿王。寿王仁孝大度，弘宽有断，众所归心。军容闻，大恐，就御寝问：「识臣否？」帝目瞪不语。军容大惊，寻时矫制除西川监军使，仍驰驿赴任，遂将拱宸、奉銮两都自衞，星夜倍程。军容才到西川，僖宗已崩，国朝果册寿王登极皇帝位，于是积年怨恨，今日逞其志矣。张《耆旧传》（《通鉴考异》二五）。

3. []{#唐轶二十七-田令孜-3}
光启四年戊申，十月十日，田军容除西川监军使，此月到。十一月一日，僖宗皇帝晏驾，昭宗即位，改文德元年。文德二年己酉，太师有除未下。闻朝廷降使，三军百姓僧道诣驿，就使车诉论二十年铁券。有一人驿亭截耳，时有微雨，卧蹍于泥。天使视之无言，良久曰：「不必不必！」索马挥鞭便发。太师军容专差亲信于人众中，探使有何言，既闻，二人神色俱丧，乃理兵讲武，更创置三都，黄头都以亲密者管之，诸军频阅队。十月，探知朝廷除韦相公授西川节度使，已宣麻。军容甚有惧色，乃以书召阆州王司徒，计其过绵州，即出兵拒之，令其怒，怒必攻诸州，所在发兵交战。此是军容计，恐韦相公来交代，以兵隔之，言王司徒来侵我，我所举兵，盖与王氏相敌，欲遮其反名。十二月二十日，驱人上城，一更，出兵数千人，排于城外北面堤上。二十一日，王司徒大军已至城下，于城北街去来鬭数合。巳时，川军被一时筑过桥，堤上排者大走，并收入城。至暮，王司徒收军，宿七里亭。二十二日早，又进军逼城，至午又退，止七里亭。二十三日早，引军入新繁、蒙阳诸县界，城内出军，日有相持。此年十一月，改元龙纪元年己酉。二月二十五日，大战三郊，乃各下数寨相守。所至县邑，大遭焚烧，户口逃窜。张《耆旧传》（《通鉴考异》二五）。

4. []{#唐轶二十七-田令孜-4}
长安完盛日，有一家于西市卖饮子，用寻常之药，不过数味，亦不闲方脉，无问是何疾苦，百文售一服。千种之疾，入口而愈。常于宽宅中置大锅镬，日夜剉斫煎煮，给之不暇。人无远近，皆来取之。门市骈罗，喧阗京国。至有赍金守门，五七日间，未获给付者。获利甚极。时田令孜有疾，海内医工召遍，至于国师待诏，了无其征。忽见亲知白田曰：「西市饮子，何妨试之？」令孜曰：「可。」遂遣仆人驰乘往取之。仆人得药，鞭马而廻。将及近坊，马蹶而覆之。仆既惧其严难，不复取云，遂诣一染坊，丐得池脚一缾子，以给其主。既服之，其病立愈。田亦只知病愈，不知药之所来，遂偿药家甚厚。饮子之家，声价转高。此盖福医也。近年，邺都有张福医者亦然，积货甚广，以此有名，为蕃王挈归塞外矣。《玉堂闲话》（《广记》二一九）。

## 陈敬瑄

1. []{#唐轶二十七-陈敬瑄-1}
唐军容使田令孜擅权，有廻天之力。尝致书于许昌，为其兄陈敬瑄求兵马使职。节将崔侍中安潜不允。尔后崔公移镇西川，敬瑄与杨师立、牛勗、罗元杲以打毬争三川，敬瑄获头筹，制授右蜀节旄以代崔公。中外惊骇。报状云：「陈仆射之命，莫知谁何？」青城县弥勒会妖人弥勒会，北中金刚禅也。窥此声势，乃伪作陈仆射行李，云山东盗起，车驾必谋幸蜀，先以陈公走马赴任。乃树一魁妖，共翼佐之。军府未喻，亦差迎候。至近驿，有指挥索白马四匹，察事者觉其非常，乃羁縻之。未供承间，而真陈仆射亦连辔而至，其妖人等悉擒缚，而俟命颍川，俾隐而诛之。识者曰：「陈仆射由阉官之力，无涓尘之效，盗处方镇，始为妖物所凭，终以自贻诛灭。非不幸也。」《北梦琐言》四。又《广记》二八九引。

2. []{#唐轶二十七-陈敬瑄-2}
陈太师敬瑄，虽滥升重位，而颇有伟量。自镇西川日，乃委政事于幕客，委军旅于护戎，日食蒸犬一头，酒一壶。一月六设曲宴，即自有平生酒徒五人狎昵，焦菜一盌，破三十千。常有告设吏偷钱，拂其牒而不省。营妓玉儿者，太师赐之卮酒，拒而不饮，乃误倾泼于太师，污头面。遽起更衣，左右惊忧，立候玉儿为齑粉。更衣出，却坐，又以酒赐之，玉儿请罪，笑而恕之。其宽裕率皆此类。《北梦琐言》（《广记》一七七）。

3. []{#唐轶二十七-陈敬瑄-3}
唐世长安有宗小子者，解黄白术，唯在平康狎游。与西川节度使陈敬瑄微时游处，因色失欢。他日陈公遭遇，出镇成都，京国乱离，僖宗幸蜀。宗生避地，亦到锦江，然畏颍川知之，遂旅游资中郡，销声敛迹，惟恐人知。寓应真观，修一炉大丹未竟，宗生解六壬，每旦运式，看一日吉凶。无何失声，便谋他适，走至内江县，颍川差人吏就所在害之。所修药道士收得，传致数家，皆不利人，莫知何也。《北梦琐言》一一。

## 李德权

1. []{#唐轶二十七-李德权-1}
京华有李光者，不知何许人也。以谀佞事田令孜，令孜嬖焉，为左军使，一旦奏授朔方节度使。勅下翌日，无疾而死。光有子曰德权，年二十余，令孜遂署剧职。会僖皇幸蜀，乃从令孜扈驾，止成都。时令孜与陈敬瑄盗专国柄，人皆畏威。李德权者处于左右，遐迩仰奉，奸豪辈求名利，多赂德权以为关节。数年之间，聚贿千万。官至金紫光禄大夫、检校右仆射。后敬瑄败，为官所捕，乃脱身遁于复州，衣衫百结，丐食道途。有李安者，常为复州后槽徤儿，与父相熟。忽覩德权，念其蓝缕，邀至私舍。安无子，遂认以为姪。未半载，安且死。德权遂更名彦思，请继李安効力，盖慕彼衣食耳。寻获为牧守圉人。有识者皆目之曰「看马李仆射」。《南楚新闻》（《广记》四九九）。

## 西门思恭

1. []{#唐轶二十七-西门思恭-1}
见吴行鲁[1](#唐轶二十六-吴行鲁-1)。

2. []{#唐轶二十七-西门思恭-2}
见郑畋[1](#唐轶二十七-郑畋-1)。

## 孟方立

1. []{#唐轶二十七-孟方立-1}
昭义军节度使孟方立，邢州平乡人也。少以勇力隶于本军为裨将。广明中，潞帅高浔攻诸葛爽于河阳，方立出天井关为前锋。时浔为大将刘广所逐，广忌方立，留戍于关。后广为潞人所杀，三军乃以方立为帅。因有首邱之思，遂移军于邢州。用法平正，人皆附之。始拜坟墓于乡里，诣县令里所，陈桑梓之敬。有识者赏焉。姪迁嗣为潞帅，降太原。《北梦琐言》一三。

## 韩　简

1. []{#唐轶二十七-韩简-1}
魏博节度使韩简性粗质，每对文士，不晓其说，心常耻之。乃召一孝廉，令讲《论语》。及讲至《为政篇》，明日谓诸从事曰：「仆近知古人淳朴，年至三十，方能行立。」外有闻者，无不绝倒。《北梦琐言》一三。又《广记》二六二引。《拊掌录》（张本《说郛》三二）。

## 乐彦祯

1. []{#唐轶二十七-乐彦祯-1}
见王铎[8](#唐轶二十七-王铎-8)。

## 王重荣

1. []{#唐轶二十七-王重荣-1}
河中节度使王重荣，始为牙将，黄巢犯阙，元戎李都奉伪，畏重荣党附者多，因荐为副使。一日忽谓都曰：「凡人受恩，只可私报，不可以公徇。令公助贼陷一邦，于国不忠，而又日加箕敛，众口纷然，倏忽变生，何以遏也？」遽命斩其伪使。都无以对，因以军印授重荣而去。及都至行在，朝廷又以前京兆尹窦潏间路至河中代都为帅，重荣迎之。潏前为京兆尹，有惨酷之名，时谓之「堕叠」。及至，翌日集军校于庭，谓曰：「天子命重臣作镇将，遏贼冲，安可轻议斥逐，令北门出乎！且为恶者必一两人而已，尔等可言之。」潏不知军校皆重荣之亲党也。众皆不对，重荣乃自屏肃佩剑，历阶而上，谓潏曰：「为恶者非我而谁？」召潏之仆吏控马及阶，请依李都前例，速去之。潏不敢仰视，乃跃马复由北门而出。重荣破黄巢有功，正授节制，封郡王。与田令孜结怨。他日为部将常行儒杀之。时号「铁条」，以其刚也。《北梦琐言》一三。　案：《通鉴考异》二五引此，按云：「及黄巢犯阙，都何尝奉伪，亦未尝闻以潏代都。今不取。」

## 罗弘信

1. []{#唐轶二十七-罗弘信-1}
中和中，魏博帅罗弘信初为本军步射小校，掌牧圉之事。曾宿于魏州观音院门外，其地有神祠，俗号曰白须翁。巫有宋迁者，忽诣弘信谓曰：「夜来神忽有语，君不久为此地主。」弘信怒曰：「欲危我耶？」他日复以此言来告弘信，弘信因令密之。不期岁，果有军变，推弘信为帅。弘信状貌丰伟，多力善射，虽声名未振，众已服之。累加至太尉，封临淮王。弘信卒，子绍威继之，与梁祖通欢结亲，情分甚至。先是本府有牙军八千人，丰其衣粮，动要姑息。时人云：「长安天子，魏府牙军。」主使频遭斥逐，由此益骄。绍威不平，有意翦灭，因与汴人计会，诈令役夫肩笼内藏器甲，扬言汴帅葬罗氏之女。绍威密令人于兵仗库断弓弦共甲襻，夜会汴人，擐甲持戈，攻杀牙军。牙军觉之，排闼入库，而弓甲无所施勇也，全营杀尽，仍破其家。人谓牙军久盛，宜其死矣。绍威虽豁素心，而纪纲无有，渐为梁祖陵制，竭其帑藏以奉之。忽患脚疮，痛不可忍，意其牙军为祟，乃谓亲吏曰：「聚六州四十三县铁，打一个错不成也。」绍威卒，其子周翰继之，俄而移镇滑台，罗氏失去其国矣。《北梦琐言》一四。又《广记》三一二、《广卓异记》一一引。

## 陈　璠

1. []{#唐轶二十七-陈璠-1}
陈璠者，沛中之卒徒也，与故徐帅时浦少结军中兄弟之好。及浦为支详所任，璠亦累迁右职。黄巢之乱，支辟简劲卒五千人，命浦总之而西，璠为次将。浦自许昌趋洛下，璠以千人反平阴，浦乃矫称支命追兵回，于是引师与璠合屠平阴，掠圃田而下及沛。支虑其变，郊劳。及解甲，盛设厚赂之。浦乃令其亲讽支曰：「军前不安，民望见迫，且请公解印以厌众心。」支力不能制，及率其孥出居大彭馆，浦自称留后。璠谓浦曰：「支尚书惠及沛人，若不杀之，将贻后悔。」浦不可。璠固请，与浦往复十余。浦怒曰：「自看自看。」璠乃诈为浦命，谓之曰：「请支行李归阙下。」支以为诚也，翌日，遂发。璠伏甲于七里庭，至则无少长皆杀之，沛人莫不流涕。其后浦受朝命，乃表璠为宿州太守。璠性憯酷喜杀，复厚敛淫刑，百姓嗟怨，五年中赀贿山积。浦恶之，乃命都将张友代璠，璠怒不受命。友至，处别第以俟璠出，璠夜率髦俊五百余人围友。迟明，友自领骁果百余人突之。璠溃，与十余骑走出数十里，从骑皆亡，璠弃其马，微服乞食于野。野人有识之者，执以送郡。友絷之往白浦，浦命斩之于郡。璠本麤悍，而朴不知书，临刑忽索笔赋诗曰：「积玉堆金官又崇，祸来倏忽变成空。五年荣贵今何在，不异南柯一梦中。」时以为鬼代作也。《三水小牍》下。又《广记》三五三引。　案：时浦，正史作「时溥」。

2. []{#唐轶二十七-陈璠-2}
见张翺[1](#唐轶三十-张翺-1)。

## 时　溥

1. []{#唐轶二十七-时溥-1}
见陈璠[1](#唐轶二十七-陈璠-1)。

## 刘汉宏

1. []{#唐轶二十七-刘汉宏-1}
汉宏，兖州使院之小吏也，寻为大将领本州兵以御黄巢寇，遂杀将首，刼辎重而叛。诏忠武军讨之，不利，复命前濠州刺史崔锴招携之。宏遂降，授宿州刺史。会浙东观察使柳韬以贿免，朝官皆耻代之，议者以汉宏降将也，以降将代赃吏宜矣，乃除之。既有七州之地，而复萌逆节。常会客，酒酣，谓众曰：「天下丧乱，金刃之谶乌知非仆？」遂抚掌大笑。复又会于使院，有群鸦噪庭树上，因使伐木，有座者言：「此树有年矣，鸦噪乃常耳，愿勿为怪。」宏曰：「我将斩白蛇，岂止此树邪！」遂伐之。又尝构别第，穷极雄壮，一日有飞帛书署其门曰：「汉宏是贼，岂宜造此大宅！」宅之中堂悬一锦伞，守衞甚谨，即夕失之，人皆以为任侠所获。及举兵，至西陵，将谋渡江，乃祷于江干，俄有一矢坠其前，莫知其所来，宏颇恶之。既败，弃其母，挟妻而奔焉。就执之日，董庶人让之，宏曰：「成即是，败即非，自古何有不败之家，不亡之国？然则仆射亦有名将良策，宏无之，以至于此，何必太让哉！」《吴越备史》一。

2. []{#唐轶二十七-刘汉宏-2}
台州刺史杜雄执送汉宏至，命斩于会稽市。汉宏斥刑者曰：「吾廉察也，非汝辈可杀。吾尝梦手捧金钱杀我者，钱公也。」乃请王亲刃焉。《吴越备史》一。

3. []{#唐轶二十七-刘汉宏-3}
见李绅[12](#唐轶二十三-李绅-12)。

## 周　宝

1. []{#唐轶二十七-周宝-1}
周侍中宝初在军中，性强毅，阉官之门，莫肯折节。逮将中年，犹处下位，或自愤悱。独以领毬子供奉者前后凡三十六度，遂挂圣意，迁金吾第二番将军。寻迁对御仗第一筹，丧其一目。授泾原节度，移镇浙东，与燕公对境。高骈在军中时，以兄呼宝，及总元戎，意遂轻少，兼以对境微衅，憎爱日寻，渐积为仇雠矣。《金华子》上。

2. []{#唐轶二十七-周宝-2}
见高骈[15](#唐轶二十七-高骈-15)。

3. []{#唐轶二十七-周宝-3}
周侍中宝与高中令骈，起家神策打毬军将，而击拂之妙，天下知名。李相国公领盐铁，在江南，驻泊润州万花楼观春。时酒乐方作，乃使人传语曰：「在京国久闻相公盛名，如何得一见？」宝乃辄辍乐命马，不换公服，驰骤于彩场中。都凭城楼下瞰，见其怀挟星弹，挥击应手，称叹者久之，曰：「若今日之所覩，即从来之闻，犹未尽此之善也。」《金华子》上。

4. []{#唐轶二十七-周宝-4}
浙西周宝侍中博陵崔夫人，乃干符中时相之姊妹也，少为女道士，或云寡而冠帔，自幽独焉。大貂素以豪侠闻，知崔有容色，乃逾垣而窃之，宗族亦莫知其存没。尔后周除浙右，其内亦至国号，乃具车马，偕归崔门，曰：「昔者官职卑下，未敢先言，此际叨尘，亦不相辱。」相国不得已而容之。《北梦琐言》四。

5. []{#唐轶二十七-周宝-5}
周宝在浙西副使，崔绾，公之妻族弟兄，雁列于幕中；观察判官田佩，亦其外甥，二人最为贪暴。其次陆谔已下，皆挟势而入。及更变之后，甚者亦多不免也。《南部新书》壬。

6. []{#唐轶二十七-周宝-6}
比唐制：武选以马上击球较其能否，有置铁钩于球杖以相击。宝尝遇此选，为铁钩所摘一目睛迭，宝即取而呑之，复击球，遂获头等，授泾源，勅赐一木睛以代之。木睛不知何木，视之亦明，置水中无所碍真睛矣。一日早起盥漱，其睛坠水盆中，侍姬窃笑，宝怒曰：「我瞎汉，何足笑也？」遂杀之。润州衙军以军额号镇海军，盖旧宿也。宝复置亲信，号决胜军，处之后楼，使其子玙总之，众号为后楼军，其衣食粮赐数倍于镇海。士卒颇有怨望，因恣横于外。一日，会客于后楼，即席有言其事者，则杀之。而薛朗与镇海将刘浩友善，遂以宝意示之，且诫其职下。浩闻之，愤曰：「可以免祸者，不过反耳！」是夕，遂率镇海军而叛，乃推朗为主。宝闻乱，率家属跣袜拓芙蓉门，召后楼军曰：「后楼军兜，即能救我乎？」后楼闻之，亦同叛焉，宝遂奔。高骈与宝夹江为镇，颇有嫌隙，及奔骈，遗书曰：「窃承走马，以及奔牛。」又遣送黄虀一瓶、葛粉十斤，以表虀粉之意。宝在泾源，至于金陵，多会宾客，欢宴终日，后庭乐妓百余人，水陆肴膳，日极丰美。《吴越备史》一。

7. []{#唐轶二十七-周宝-7}
初，周侍中宝之在军，困于刍粟之备。有仆忘其姓名，恒力负至，不令有乏。如是绵历星纪，未尝辞倦。及其达也，举之隶诸衞，使主厩庾，以谨厚尤见委任。既卒数年矣，或一夕梦来报马料尽，公甲午生，甚恶之，遂病痁而薨。《金华子》上。

## 李全忠

1. []{#唐轶二十七-李全忠-1}
唐干符末，范阳人李全忠少通《春秋》，好鬼谷子之学，曾为棣州司马。忽有芦一枝生于所居之室，盈尺三节焉，心以为异，以告别驾张建章。建章积书千卷，博古之士也，乃曰：「昔者蒲洪以池中蒲生九节为瑞，乃姓蒲，后子孙昌盛。芦者茅也，合生陂泽之间，而生于室，非其常也，君后必有分茅之贵。三节者，传节钺三人。公可志之。」全忠后事李可举为戎校，诸将逐可举而立全忠。累加至检校太尉，临戎甚有威政。全忠死，子匡威嗣。匡威为三军所逐。弟匡俦为太原所攻，挈家赴阙，至沧州景城，为卢彦威所害。先是，匡威少年好勇，不拘小节，自布素中以饮博为事，渔阳士子多忌之。曾一日，与诸游侠辈钓于桑干赤栏桥之侧，自以酒祷曰：「吾若有幽州节制分，则获一大鱼。」果钓得鱼长三尺，人甚异焉。有马郁者，少负文艺，匡威曾问其年，郁曰：「弱冠后，两周星。」傲形于色。后匡威继父为侯，首召马郁问曰：「子今弱冠后几周星岁？」郁但顿颡谢罪。匡威曰：「好子之事，吾平生所爱也，何惧之有？」因署以府职。其阔达多如此类，故人多附之。葆光子尝见范阳熟人说，李匡俦妻张氏，国色也，其兄匡威为帅，强淫之。匡俦按剑而俟，夜深妻回，出步辇，为其夫杀之。匡威羞见其弟及将校，或言欲将兵救援镇州，既出城，三军立匡俦为帅。匡威遂称欲归朝觐，行次常山，又有劫质王镕之事。匡俦移牒王镕，往复指陈，终不及淫秽之事，讳国恶也。《北梦琐言》一三。又《广记》一三八、《广卓异记》一七引。

## 李匡威

1. []{#唐轶二十七-李匡威-1}
见李全忠[1](#唐轶二十七-李全忠-1)。

2. []{#唐轶二十七-李匡威-2}
见王镕[2](#唐轶二十九-王镕-2)。

## 李匡俦

1. []{#唐轶二十七-李匡俦-1}
见李全忠[1](#唐轶二十七-李全忠-1)。

## 秦宗权

1. []{#唐轶二十七-秦宗权-1}
黄巢破后，蔡州秦宗权继为反逆，兵力强锐，又复称僭，山东诸郡苦之。十年之间，屠脍生聚。汴帅朱全忠尽节御之。宗权为部将申丛擒而折足囚缚，朱全忠具表槛送至京。京兆尹孙揆率府县吏阅之，宗权即槛中举首曰：「宗权非反也，大尹哀之。」观者因以为笑。《北梦琐言》一五。

## 周　岌

1. []{#唐轶二十七-周岌-1}
唐广明岁，薛能失律于许昌，都将周岌代之。明年，宰相王徽过许，谓岌曰：「昔闻贵藩有部将周撞子，得非司空耶？何致此号？」岌愧赧良久，答曰：「岌出身走卒，实蕴壮心，每有征行，不避锋剑，左冲右捽，屡立微功。所以军中有此名号。」王笑，复谓岌曰：「当时扑落涡河里，可是撞不著耶？」岌顷总许卒征徐方，为贼所败，溺于涡水，或拯之，仅免，故有此言。《三水小牍》下。又《广记》二五七引。《实宾录》一三。

## 刘巨容

1. []{#唐轶二十七-刘巨容-1}
高骈镇维扬，有申屠别驾怀至术，为吕用之谮毁，一旦作窜。燕公命吏赍长限牒所在寻捕，至襄州禅院中遇之，擒得申生，寄襄狱絷维。申生告狱吏，要见督邮韦公，吏以告之。韦遽面见，屏人曰：「某身上有化金药，欲献元戎刘公巨容，可乎？」韦审之，遂非时入谒，因得道达，点瓦半叶以呈之。刘公叹讶，乃虚以叛狱而匿之。僖皇在蜀，降天使至岘山，即田令孜弟也，刘公乘醉将药金夸衒于中使。中使回，闻于田中尉。洎刘司空朝觐行在，与申生偕往，藏隐此人，不令他适。田军容衔之，于导江庄加害，刘、申皆不幸也。有一子号申司马，居朗州，尚存点汞药在身。荆南节判司空董太监得申生四粒药。点四汞奉一百千，以慰好奇之心也。王蜀时，有一士著绿布衫，常在街衢，仍栖逆旅。巡使萧怀武欲求其术，坚确不与，遂于马院打杀之。盖不能任持所致也。《北梦琐言》一一。

## 高　骈

1. []{#唐轶二十七-高骈-1}
唐燕公高骈微时，为朱叔明司马。总兵巡按，见双雕，谓众曰：「我若贵，矢当叠双。」乃伺其上下，果一矢贯二雕。众大惊异，因号为落雕公。《感定录》（《广记》一三八）。《唐才子传》九。

2. []{#唐轶二十七-高骈-2}
见杜悰[8](#唐轶二十三-杜悰-8)。

3. []{#唐轶二十七-高骈-3}
安南高骈奏开本州海路。初，交趾以北，距南海有水路，多覆巨舟。骈往视之，乃有横石隐隐然在水中，因奏请开凿，以通南海之利。其表略云：「人牵利楫，石限横津。才登一去之舟，便作九泉之计。」时有诏听之。乃召工者，啖以厚利，竟削其石。交广之利，民至今赖之以济焉。或言骈以术假雷电以开之，未知其详。《北梦琐言》二。

4. []{#唐轶二十七-高骈-4}
咸通中，南蛮围西川，朝廷命太尉渤海高公骈自天平军移镇成都。戎车未届，乃先以帛书军号其上，仍画一符于邮亭递之，以壮军声。蛮酋惩交趾之败，望风而遁。先是府无罗郭，南寇才临，遂成煨烬，士民无久安之计。渤海规画地势，图版筑焉。虑畚锸将施，亭堠有警，乃命门僧景山此僧多为掌武决策，人谓是庞勋漏网而变名也。奉使入南诏，宣言躬自巡边。自下手筑城日，举烽直至大渡河。凡九十三日，楼橹矗然，旌斾竟不行，而骠信詟栗不暇。兵以诈胜，斯之谓也。《北梦琐言》五。又《广记》一九〇引。

5. []{#唐轶二十七-高骈-5}
唐渤海王太尉高公骈镇蜀日，因巡边至资中郡，舍于刺史衙。对郡山顶有开元佛寺，是夜黄昏，僧徒礼赞，螺呗间作，渤海命军候悉擒械之。来晨笞背斥逐，召将吏而谓之曰：「僧徒礼念，亦无罪过，但以此寺十年后，当有秃丁数千作乱。我故以是厌之。」其后土人皆髡发执兵，号大髡小髡，据此寺为寨，陵胁州将。果叶渤海之言。时称骈好妖术，斯亦或然之验与。得于资中处士王迢。《北梦琐言》三。又《广记》四九九引。《唐语林》三。

6. []{#唐轶二十七-高骈-6}
唐咸通中，西川僧法进刺血写经，聚众教化寺。所司申报高燕公，判云：「断臂既是凶人，刺血必非善事。贝多叶上，不许尘埃；俗子身中，岂堪腥腻。宜令出境，无得惑人，与一绳递出东界。」所司不喻绳绞，赐钱一千，送出东郭，幸而误免。后卒于荆州玉泉寺。《北梦琐言》九。

7. []{#唐轶二十七-高骈-7}
高燕公镇蜀日，大慈寺僧申报堂佛光见。燕公判曰：「付马步使捉佛光过。」所司密察之，诱其童子，具云：「僧辈以镜承隙日中影，闪于佛上。」由此乖露，擒而罪之。《北梦琐言》（《广记》二八九）。

8. []{#唐轶二十七-高骈-8}
唐高骈镇成都，甚好方术。有处士蔡畋者，以黄白干之，取瓦一片，硏丹一粒，半涂入火，烧成半截紫磨金，乃奇事也。蔡生自负，人皆敬之，以为地仙。燕公求之不得。久而乖露，乃是得药于人，眩惑卖弄，为元戎笞杀之。《北梦琐言》一一。又《广记》二八九引。

9. []{#唐轶二十七-高骈-9}
唐南蛮侵轶西川，苦无亭障。自咸通已后，剑南苦之。牛丛尚书作镇，为蛮寇凭陵，无以抗拒。高公自东平移镇成都，蛮酋犹傅蜀城。掌武先选骁锐救急，人背神符一道，蛮觇知之，望风而遁。尔后僖宗幸蜀，深疑作梗，乃许降公主。蛮王以连姻大国，喜幸逾常，因命宰相赵隆眉、杨奇鲲、段义宗来朝行在，且迎公主。高太尉自淮海飞章云：「南蛮心膂，唯此数人，请止而鸩之。」迄僖宗还京，南方无虞，用高公之策也。杨奇鲲辈皆有词藻，途中诗云：「风里浪花吹又白，雨中岚色洗还青。江鸥聚处窗前见，林狖啼时枕上听。此际自然无限趣，王程不敢暂留停。」词甚清美也。《北梦琐言》一一。又《广记》一九○引。《唐诗纪事》八〇。

10. []{#唐轶二十七-高骈-10}
玉局观洞，高骈帅蜀，取罪人以绳绊其腰，令探浅深。绳两日方绝，出青城山洞天观门。《续博物志》三。

11. []{#唐轶二十七-高骈-11}
太尉骈……镇蜀日，以蛮侵暴，乃筑罗城，城四十里。朝廷虽加恩赏，亦疑其固护。或一日闻奏乐声，知有改移，乃题风筝寄意曰：「夜静弦声响碧空，宫商信任往来风。依稀似曲才堪听，又被移将别调中。」旬日报到，移镇渚宫。《北梦琐言》七。《唐诗纪事》六三。《搜采异闻录》一。《猗觉寮杂记》上。《唐才子传》九。

12. []{#唐轶二十七-高骈-12}
广明元年七月，黄巢自采石北渡，直抵天长。时城内土客诸军尚十余万，皆良将劲兵，议者虑狂寇有奔犯关防之患，悉愿尽力死战。用之等虑其立功之后，侵夺己权，谓渤海曰：「黄巢起于群盗，遂至横行，所在雄藩，望风瓦解，天时人事，断然可知。令公既统强兵，又居重地，只得坐观成败，不可更与争锋。若稍损威名，则大事去矣。」渤海深以为然，竟不议出军。巢遂至北焉。初，巢寇广陵也，江东诸侯以渤海屯数道劲卒，居将相重任，巢江海一逋逃耳，固可掉折箠而擒之。及闻安然渡淮由是方镇莫不解体。《妖乱志》（《通鉴考异》二四）。

13. []{#唐轶二十七-高骈-13}
唐光启三年，中书令高骈镇淮海，有蝗行而不飞，自郭西浮濠，缘城入子城，聚于道院，驱除不止。松竹之属，一宿如剪，幡画像，皆啮去其头，数日之后，又相啖食。九月中，暴雨方霁，沟渎间忽有小鱼，其大如指。盖雨鱼也，占有兵丧。至十月，有大星夜堕于延和阁前，声若奔雷，迸光碎响，洞照一庭。自十一月至明年二月，昏雾不解。或曰：「下谋上之兆。」是时粒食腾贵，殆逾十倍，寒僵雨仆，日辇数千口，弃之郭外。及霁，而达坊静巷，为之一空。是时浙西军变，周宝奔毗陵，骈闻之大喜，遽遣使致书于周曰：「伏承走马，已及奔牛。奔牛堰名，在常州西。今附虀一瓶，葛粉十斤，以充道途所要。」盖讽其虀粉也。三月，使院致看花宴，骈有与诸从事诗，其末句云：「人间无限伤心事，不得樽前折一枝。」盖亡灭之谶也。及为秦彦幽辱，计口给食，自五月至八月，外围益急，遂及于难。《妖乱志》（《广记》一四五）。《南部新书》丁。《唐诗纪事》六三。

14. []{#唐轶二十七-高骈-14}
见周宝[1](#唐轶二十七-周宝-1)。

15. []{#唐轶二十七-高骈-15}
高骈在淮海，周宝在浙西为节度使，相与有隙。骈忽遣使悔叙离绝，愿复和好，请境会于金山。寳谓其使者曰：「我非李康，更要作家门功勋，欺诳朝廷邪！」〔原注〕：元和中，李康镇东川，传有异志。骈祖崇文镇西川，乃伪设邻好，康不防备，来会于境，为崇文所斩。《金华子杂编》（《通鉴考异》一九）。　案：《通鉴考异》云高崇文诱诛李康事「得于傅闻，不可为据」。

16. []{#唐轶二十七-高骈-16}
淮海小将姓朱，忘其名。有女未嫁，为鬼物所祟，常呼韩郎。往来如生人，唯不见形，奉外舅姑礼，自云天朝神。朱以异事，不敢隐秘，乃告府主高燕公。公唯书名，俾朱归帖于女房门上。其邪来见，咨嗟言别而去。闻于刘山甫。《北梦琐言》九。

17. []{#唐轶二十七-高骈-17}
见吕用之[2](#唐轶二十七-吕用之-2)。

18. []{#唐轶二十七-高骈-18}
见诸葛殷[1](#唐轶二十七-诸葛殷-1)。

19. []{#唐轶二十七-高骈-19}
高骈既好神仙，性复多诞，每称与玉皇及群仙书札来往。时对宾客，或彩牋以为报答。《南部新书》壬。

20. []{#唐轶二十七-高骈-20}
江淮州郡，火令最严，犯者无赦。盖多竹屋，或不慎之，动则千百间立成煨烬。高骈镇维扬之岁，有术士之家延火，烧数千户，主者录之，即付于法。临刃，谓监刑者曰：「某之愆尤，一死何以塞责！然某有薄技，可以传授一人，俾其救济后人，死无所恨矣。」时骈延待方术之士，恒如饥渴，监刑者即缓之，驰白于骈。骈召入，亲问之，曰：「某无他术，唯善医大风。」骈曰：「可以核之。」对曰：「但于福田院选一最剧者，可以试之。」遂如言，乃置患者于密室中，饮以乳香酒数升，则懵然无知。以利刀开其脑缝，挑出虫可盈掬，长仅二寸。然以膏药封其疮，别与药服之，而更节其饮食动息之候。旬余，疮尽愈。才一月，眉须已生，肌肉光浄，如不患者。骈礼术士为上客。《玉堂闲话》（《广记》二一九）。

21. []{#唐轶二十七-高骈-21}
高骈在淮南，有贽歌者，末章云：「五色真龙上汉时，愿把霓旌引烟策。」公说，乃辟为从事。及公遇害，有识者多嗤其言过也。《南部新书》癸。

22. []{#唐轶二十七-高骈-22}
高骈章疏不恭，皆顾云之辞也。骈后谓左右曰：「异日朝廷以不臣见罪，此辈宁无赤族之患耶？」《南部新书》丙。

23. []{#唐轶二十七-高骈-23}
唐高骈尝诲诸子曰：「汝曹善自为谋。吾必不学俗物，死入四板片中，以累于汝矣。」及遭毕师铎之难，与诸甥姪同坎而瘗焉，唯骈以旧毡苞之，果符所言。后吕用之伏诛，有军人发其中堂，得一石函，内有桐人一枚，长三尺许，身披桎，口贯长钉，背上疏骈乡贯甲子官品姓名，为厌胜之事。以是骈每为用之所制，如有助焉。《妖乱志》（《广记》二八三）。

24. []{#唐轶二十七-高骈-24}
唐高骈幼好为诗，雅有奇藻，属情赋咏，横绝常流，时秉笔者多不及之。故李氏之季，言勋臣有文者，骈其首焉。集遇乱多亡，今其存者盛传于时。《谢蟠杂说》（《广记》二○○）。

## 吕用之

1. []{#唐轶二十七-吕用之-1}
吕用之，鄱阳安仁里细民也。性桀黠，略知文字。父璜，以货茗为业，来往于淮淛间。时四方无事，广陵为歌钟之地，富商大贾，动逾百数。璜明敏，善酒律，多与群商游。用之年十二三，其父挈行，既慧悟，事诸贾，皆得欢心，时或整履摇箑，匿家与奴仆等居。数岁，璜卒家。干符初，群盗攻剽州里，遂他适。用之既孤且贫，其舅徐鲁仁赒给之。岁余，通于鲁仁室，为鲁仁所逐。因事九华山道士牛弘徽，弘徽自谓得道者也，用之降志师之，传其驱役考召之术。既弘徽死，用之复客于广陵，遂縠巾布褐，用符药以易衣食。岁余，丞相刘公节制淮左，有蛊道寘法者，逮捕甚急。用之惧，遂南渡。高骈镇京口，召致方伎之士，求轻举不死之道，用之以其术通于客次，逾月不召。诣渤海亲人俞公楚，公楚奇之，过为儒服，目之曰江西吕巡官，因间荐于渤海。及召试，公楚与左右附会其术，得验。寻署观察推官，仍为制其名，因字之曰无可，言无可无不可。自是出入无禁。初专方药香火之事。明年，渤海移镇，用之固请戎服，遂署右职。用之素负贩，久客广陵，公私利病，无不详熟。鼎灶之暇，妄陈时政得失，渤海益奇之，渐加委仗。先是，渤海旧将有梁缵、陈拱、冯绶、董仅、公楚、归礼，日以疏退，渤海至是孤立矣。用之乃树置私党，伺动息，有不可去者，则厚以金宝悦之。左右群小，皆市井人，见利忘义，上下相蒙，大逞妖妄，仙书神符，无日无之，更迭唱和，罔知愧耻。自是贿赂公行，条章日紊，烦刑重赋，率意而为。道路怨嗟，各怀乱计。用之惧其窃发之变，因请置巡察使，采听府城密事。渤海遂承制受御史大夫，充诸军都巡察使。于是召募府县先负罪停废胥吏阴狡兔猾者，得百许人，厚其官佣，以备指使。各有十余丁，纵横闾巷间，谓之「察子」。至于士庶之家，呵妻怒子，密言隐语，莫不知之。自是道路以目。有异己者，纵谨静端默，亦不免其祸，破灭者数百家。将校之中，累足屏气焉。《妖乱志》（《广记》二九〇）。

2. []{#唐轶二十七-吕用之-2}
高骈末年，惑于神仙之术。吕用之、张守一、诸葛殷等皆言能役使鬼神，变化黄金，骈酷信之，遂委以政事。用之等援引朋党，恣为不法。其后亦虑多言者有所漏泄，因谓骈曰：「高真上圣，要降非难，所患者，学道之人真气稍亏，灵呪遂绝。」骈闻之，以为信然，乃谢绝人事，屏弃妾媵，宾客将吏，无复见之。有不得已之故，则遣人先浴斋戒，诣紫极宫道士祓除不祥，谓之解秽，然后见之。拜起才终，已复引出。自此内外拥隔，纪纲日紊。用之等因大行威福，傍若无人，岁月既深，根蔕遂固。用之自谓磻谿真君，张守一是赤松子，诸葛殷称将军，有一萧胜者，谓之秦穆公附马，皆云上帝遣来，为令公道侣。其鄙诞不经，率皆如此。江阳县前一地祇小庙，用之贫贱时，常与妻止其舍，凡所动静，祷而后行。得志后，谓为冥助，遂修崇之。回廊曲室，妆楼寝殿，百有余间，土木工师，尽江南之选。每军旅大事，则以少牢祀之。用之、守一皆云神遇，骈凡有密请，即遣二人致意焉。中和元年，用之以神仙好楼居，请于公廨邸北跨河为迎仙楼。其斤斧之声昼夜不绝，费数万缗，半岁方就。自成至败，竟不一游，扃𫔎俨然，以至灰烬。是冬，又起延和阁于大廰之西，凡七间，高八丈，皆饰以珠玉，绮窗绣户，殆非人工。每旦，焚名香，列异宝，以祈王母之降。及师铎乱，人有登之者，于藻井垂莲之上见二十八字云：「延和高阁上干云，小语犹疑太乙闻。烧尽降真无一事，开门迎得毕将军。」此近诗妖也。用之公然云与上仙来往。每对骈，或叱咄风雨，顾揖空中，谓见群仙来往过于外，骈随而拜之。用之指画纷纭，略无愧色。左右稍有异论，则死不旋踵矣。见者莫测其由，但搏膺不敢出口。用之忽云：「后土夫人灵仇遣使就某借兵马，并李筌所撰《太白阴经》。」骈遽下两县，率百姓苇席数千领，画作甲兵之状，遣用之于庙庭烧之。又以五彩笺写《太白阴经》十道，置于神座之侧。又于夫人帐中塑一绿衣年少，谓之韦郎。庙成，有人于西庑栋上题一长句，诗曰：「四海干戈尚未宁，谩劳淮海写仪刑。九天玄女犹无信，后土夫人岂有灵。一带好云侵鬓绿，两行嵬岫拂眉清。韦郎年少耽闲事，案上休夸《太白经》。」好事者竞相传诵。是岁，诏于广陵立骈生祠，并刻石颂。差州人采碑石于宣城，及至杨子院，用之一夜遣人密以健牯五十牵至州南，凿垣架濠，移入城内。及明，栅缉如故。因令杨子县申府：「昨夜碑石不知所在。」遂悬购之。至晚云：「被神人移置街市。」骈大惊，乃于其傍立一大木柱，上以金书云：「不因人力，自然而至。」即令两都出兵仗鼓乐，迎入碧筠亭。至三桥拥闹之处，故埋石以碍之，伪云人牛拽不动。骈乃朱篆数字，帖于碑上，须臾去石乃行。观者互相谓曰：「碑动也。」识者恶之。明日，杨子有一村妪诣知府判官陈牒，云：「夜来里胥借耕牛牵碑，误损其足。」远近闻之，莫不绝倒。比至失守，师铎之众竟至坏墉而进。常与丞相郑公不叶，用之知之，忽曰：「适得上仙书，宰执之间，有阴图令公者，使一侠士来，夜当至。」骈惊悸不已，问计于用之，曰：「张先生少年时，尝学斯术于深井里聂夫人，近日不知更为之否。若有，但请此人当之，无不粉若。」骈立召守一语之，对曰：「老夫久不为此戏，手足生疏，然为令公，有何不可？」及期，衣妇人衣，匿于别室。守一寝于骈卧内，至夜分，掷一铜铁于阶砌之上，铿然有声，遂出皮囊中彘血，洒于庭户簷宇间，如格鬬之状。明日，骈泣谢守一曰：「蒙先公再生之恩，真枯骨重肉矣。」乃躬辇金玉及通天犀带以酬其劳。江阳县尉薛，失其名，亦用之党也，忽一日告骈曰：「夜来因巡警，至后土庙前，见无限阴兵，其中一人云：『为我告高王，夫人使我将兵数百万于此界游奕，幸王无虑他寇之侵轶也。』言毕而没。」群妖闻之大喜悦，竞以金帛遗之。未久，奏薛六合县令。用之又以木刻一大人足，长三尺五寸，时久雨初霁，夜印于后土庙殿后柏林中及江阳县前，其迹如较力之状。明日，用之谓骈曰：「夜来有神人鬬于夫人庙中，用之夜遣阴兵逐之，已过江矣。不尔，广陵几为洪涛。」骈骇然，遂以黄金二十斤以饷用之。后骈有所爱马死，园人惧得罪，求救于用之。用之乃又见骈曰：「隋将陈杲仁，用之有事命至淮东，杲仁诉以无马，令公大乌，骈良马名。且望一借。」顷刻，厩吏报云：「大乌黑汗发。」骈徐应之曰：「吾已借大司徒矣。」俄而告毙。初，萧胜纳财于用之，求知盐城监，骈以当任者有绩，与夺之间，颇有难色。用之曰：「用胜为盐城者，不为胜也。昨得上仙书云：『有一宝剑在盐城井中，须用灵官取之。』以胜上仙左右人，欲遣去耳。」骈俛仰许之。胜至监数月，遂匣一铜匕首献于骈，用之稽首曰：「此北帝所佩者也，得之则百里之内五兵不敢犯。」骈甚异之，遂饰以宝玉，常置座隅。时广陵久雨，用之谓骈曰：「此地当有火灾，郭邑之间，悉合灰烬。近日遣金山下毒龙以少雨濡之。自此虽无大段烧𦶟，亦未免小小惊动也。」于是用之每夜密遣人纵火，荒祠坏宇，无复存者。骈当授道家秘法，用之、守一无增焉，因刻一青石，如手板状，隐起龙蛇，近成文字「玉皇授白云先生高骈」，潜使左右置安道院香几上。骈见之，不胜惊喜。用之曰：「玉皇以令公焚修功著，特有是命，计其鸾鹤，不久当降。某等此际谪限已满，便应得陪幢节，同归真境也。他日瑶池席上，亦是人间一故事。」言毕，欢笑不已，遂相与登延和阁，命酒殽，极欢而罢。后于道院庭中刻木为鹤，大如小驷，鞯辔中设机捩，人或逼之，奋然飞动。骈尝羽服跨之，仰视空阔，有飘然之思矣。自是严斋醮，飞炼金丹，费耗资财，动逾万计，日居月诸，竟无其验。《妖乱志》（《广记》二九〇）。

## 诸葛殷

1. []{#唐轶二十七-诸葛殷-1}
高骈嬖吏诸葛殷，妖人吕用之之党也。初自鄱阳将诣广陵，用之先谓骈曰：「玉皇以令公久为人臣，机务稍旷，获谴于时君，辄遣左右一尊神为令公道中羽翼。不久当降，令公善遇。欲其不去，亦可以人间优职縻之。」明日，殷果来，遂巾褐见骈于碧筠亭。妖形鬼态，辨诈蜂起，谓可以坐召神仙，立变寒暑。骈莫测也，俾神灵遇之，谓之诸葛将军也。每从容酒席间，听其鬼怪之说，则尽日忘倦。自是累迁盐铁剧职，聚财数十万缗。其凶邪阴妖，用之蔑如也。有大贾周师儒者，其居处花木楼榭之奇，为广陵甲第，殷欲之而师儒拒焉。一日，殷谓骈曰：「府城之内，当有妖起，使其得志，非水旱兵戈之匹也。」骈曰：「为之奈何？」殷曰：「当就其下建斋坛，请灵官镇之。」殷即指师儒之第为处，骈命军候驱出其家。是日雨雪骤降，泥淖方盛，执事者鞭鞑迫蹙，师儒携挈老幼，匍匐道路，观者莫不愕然。殷迁其族而家焉。殷足先患风疽，至是而甚，每一躁痒，命一青衣交手爬搔，血流方止。骈性严洁，甥姪辈皆不得侍坐，唯与殷欵曲，未尝不废寝忘飡，或促膝密坐，同杯共器。遇其风疽忽发，即恣意搔扪，指爪之间，脓血沾染，骈与之饮啗，曾无难色。左右或以为言，骈曰：「神仙多以此试人，汝辈莫介意也。」骈前有一犬子，每闻殷腥秽之气，则来近之。骈怪其驯狎，殷笑曰：「某常在大罗宫玉皇前见之，别来数百年，犹复相识。」其虚诞率多如此。高虞常谓人曰：「争知不是吾灭族冤家？」殷性躁虐，知杨州院来两月，官吏数百人，鞭背殆半。光启二年，伪朝授殷兼御史中丞，加金紫。及城陷，窜至湾头，为逻者所擒，腰下获黄金数斤，通天犀带两条。既缚入城，百姓聚观，交唾其面，燖撮其鬓发，顷刻都尽。狱具，刑于下马桥南，杖至百余，绞而未绝。会师铎母自子城归家，经过法所，遂扶起避之。复苏于桥下，执朴者寻以巨木踣之。驺殿过，决罚如初。始殷之遇也，骄暴之名寻布于远近，其族人竞以谦损戒殷。殷曰：「男子患于不得遂志，既得之，当须富贵自处。人生宁有两遍死者？」至是果再行法。及弃尸道左，为仇人剜其目，断其舌，儿童辈以瓦砾投之，须臾成峰。《妖乱志》（《广记》二九○）。

## 张守一

1. []{#唐轶二十七-张守一-1}
张守一者，沧景田里人也。少怠惰，不事生计，自言能易五金，以溺好利者。其后贫弊，不能自存，乃负一柳箧，鬻粉黛以贸衣食，流转江淮间。吕用之以妖妄见遇，遂来广陵，客于萧胜门下。久不得志，将舍胜去，用之闻之，止之曰：「男子以心诚期物，何患无知己？倘能与用之同，即富贵之事当共图之。」由是为用之所荐。高骈见其鄙朴，常以真仙待之。及得志，虽僭侈不及用之，贪冒之心特甚。二都建，为左镆鎁军使，累转检校左仆射。其礼敬次于用之。每话道对酌，自旦及暮，不能自舍。诳惑之计，与用之常相表里，以致数年其事不泄。光启二年，伪朝授守一德州刺史。明年，渤海以闽川奏守一，事未受而败。及从杨行密入城，又请为诸将合太还丹。药未就，会有康知柔者，本郑昌图家吏，昌图判户部，以知柔为发运使，院胥伍讽尝得罪于知柔，鞭之，杨行密入城，讽遂发知柔赃罪二十余事。至是讽及知柔俱絷于军侯狱。知柔素与守一善，曰：「愿入财以赎罪。」守一即白于杨公。公以守一、知柔洎讽事迹皆不可原，遂命就狱杀之。《妖乱志》（《广记》二八九）。

## 吴尧卿

1. []{#唐轶二十七-吴尧卿-1}
唐吴尧卿家于广陵，初佣保于逆旅。善书计，因之出入府庭，遂闻于绅间。始为盐铁小吏，性敏辩，于事之利病，皆心记能调，悦人耳目。故丞相李蔚以其能，自首任之。高骈因署尧卿知泗州院，兼利国监，寻奏为刺史。制命未行，会军变，复归广陵。顷之，知浙西院，数月而罢。又知扬州院，兼搉粜使。伪朝授尧卿御史大夫。尧卿托附权势，不问贵贱，苟有歧路，纵厮养辈，必歛袵枉以金玉饵之；微以失势，虽素约为之死交，则相对终日，不复与言，趋利背义如此。权贵无不以贿赂交结之。故不离淮泗，僭窃朱紫，尘污官省。三数年间，盗用盐铁钱六十万缗。时王棨知两使句务，下尧卿狱，将穷其事，为诸葛殷所保持获全。及城陷，军人识是尧卿者，咸请啗之，毕师铎不许，夜令尧卿以他服而遁。至楚州遇变，为仇人所杀，弃尸衢中。其妻以纸絮苇棺歛之，未及就圹，好事者题其上云：「信物一角，附至阿鼻地狱。请去斜封，送上阎罗王。」时人以为笑端。《妖乱志》（《广记》二五二）。

2. []{#唐轶二十七-吴尧卿-2}
杨子留后吴尧卿，家有佣赁者，役之既久，一日，持一大桃核，可容数升，以献尧卿。尧卿知其异，稍磨之取食，食尽，颇觉轻徤。尧卿为吏，贪猥残虐。毕师铎之难，投所居后阁井中死，师铎求得类尧卿者杀之。后有得其故居者，窃知其尸在井中，取而得之，举体皆腐坏，而藏府有成金者。《稽神录》（《广记》四一○）。

# 唐人轶事汇编卷二十八

## 罗　隐

1. []{#唐轶二十八-罗隐-1}
罗秀才隐傲睨于人，体物讽刺。初，赴举之日，于钟陵筵上，与娼妓云英同席。一纪后，下第又经钟陵，复与云英相见。云英抚掌曰：「罗秀才犹未脱白矣。」隐虽内耻，寻亦嘲之：「钟陵醉别十余春，重见云英掌上身。我未成名君未嫁，可能俱是不如人？」隐常献卷于郑相公畋。郑女妙于篇什，每读隐诗，至「张华谩出如丹语，不及刘侯一纸书」，未尝不于父前三复，似慕其才。相国或一日因隐到宅，遂留从容，命女下帘窥之。女见隐为人迂差，永不复吟隐诗矣。隐又与顾云先辈谒淮南高相公骈，顾为人风雅，时渤海公辟留，隐遂辞归钱塘。高与宾幕小酌賮隐于海风亭。是时盛暑，有青蝇入座，渤海公命扇驱之，顾谑隐曰：「青蝇被扇扇离座。」隐立酬之曰：「白泽遭钉钉在门。」议者以才调相讥，两俱全美。隐度高公欲继淮王求仙，所为妖乱，潜题后土庙刺之，连夕挂帆而迈。巫者告公，公既悔且怒，急棹追之，已出境矣。诗曰：「四海干戈尚未宁，又于汾水建仪形。九天玄女犹无圣，后土夫人岂有灵。一带野云侵鬓绿，两条宫柳入眉青。韦郎年少知何事，端坐唯看《太白经》。」高后失政，因吕用之等幻惑，为毕师铎所害，隐自钱塘著《妖乱志》以非之，故有《题延和阁》云：「延和高阁势凌云，轻语犹疑太一闻。烧尽降香无一事，开门迎得毕将军。」昔僖宗在蜀日，隐吟诗数首以刺诸侯，及銮辂还京，为朝贵所嫉，竟不成名。后钱尚父镠为诗酒之侣，继遇中原丧乱，无复所闻。《驾在蜀》诗曰：「白丁攘臂犯长安，翠辇苍惶路屈盘。丹凤有情云外远，玉龙无迹渡头寒。静思贵族谋身易，危惜文皇创业难。不将不侯何计是，钓鱼船上泪阑干。」又《寄咏漫天岭》云：「南去休夸蜀道难，此中危峻已多端。到头不会苍苍意，争得禁佗两度漫。」《驾还京》诗曰：「马嵬杨柳尚依依，又见銮舆幸蜀归。泉下阿蛮应有语，这回休更说杨妃。」隐以讽刺颇深，连年不第，举子刘赞赠之诗曰：「人皆言子屈，我独谓君非。明主既难谒，青山何不归。年虚侵雪鬓，尘枉污麻衣。自古逃名者，至今名岂微。」隐覩之，因起式微之思，遂有《归五湖》诗曰：「江东日暖花又开，江东行客思悠哉。高阳酒徒半凋落，终南山色空崔嵬。圣代也知无弃物，侯门未必用非才。一船明月一竿竹，家住五湖归去来。」《鉴诫录》八。《诗话总龟》前集二六、三七。《唐诗纪事》六九。《唐才子传》九。

2. []{#唐轶二十八-罗隐-2}
罗隐、邺、虬共在场屋，谓之三罗。《南部新书》己。《唐诗纪事》六九。

3. []{#唐轶二十八-罗隐-3}
唐罗给事隐、顾博士云俱受知于相国令狐公。顾虽鹾商之子，而风韵详整。罗亦钱塘人，乡音乖剌。相国子弟每有宴会，顾独与之，丰韵谈谐，莫辨其寒素之士也。顾文赋为时所称，而切于成名，尝有启事陈于所知，只望丙科尽处，竟列名于尾株之前也。令狐召学士话于梁震先辈。愚于梁公处闻之。罗既频不得意，未免怨望，竟为贵子弟所排，契阔东归。黄寇事平，朝贤议欲召之，韦贻范沮之曰：「某曾与之同舟而载，虽未相识，舟人告云：『此有朝官。』罗曰：『是何朝官？我脚夹笔，亦可以敌得数辈。』必若登科通籍，吾徒为秕穅也。」由是不果召。《北梦琐言》六。又《广记》一八四引。《唐语林》七。

4. []{#唐轶二十八-罗隐-4}
令狐滈，赵公绹之子，登进士，隐以诗贺之。赵公谓滈曰：「吾不喜汝及第，喜汝得罗公一篇耳。」《唐诗纪事》六九。《十国春秋》八四。

5. []{#唐轶二十八-罗隐-5}
见令狐绹[11](#唐轶二十四-令狐绹-11)。

6. []{#唐轶二十八-罗隐-6}
郑畋少女好罗隐诗，常欲妻之。一旦隐谒畋，畋命其女隔帘视之。及退，其女终身不读江东篇什。举子或以此谑之，答曰：「以貌取人，失之子羽。」众皆启齿。《南部新书》丁。

7. []{#唐轶二十八-罗隐-7}
裴筠婚萧楚公女，言定未几，便擢进士。罗隐以一绝刺之，略曰：「细看月轮还有意，信知青桂近嫦娥。」《唐摭言》九。又《广记》二五六引。《诗话总龟》前集三八。《唐语林》七。

8. []{#唐轶二十八-罗隐-8}
罗隐谢裴廷翰诗卷云：「泽国佳人，唯妆半面；营丘辨士，或献空笼。」《唐摭言》一二。

9. []{#唐轶二十八-罗隐-9}
曹唐、罗隐同时，才情不殊。罗曰：「唐有鬼诗。」或曰：「何也？」曰：「水底有天春寂寂，人间无路月茫茫。」唐曰：「罗有女子障诗。」或曰：「何也？」曰：「若教解语应倾国，任是无情也动人。」此盖罗《牡丹》诗也。卢瓌《抒情》（《诗话总龟》前集三九、六）。《五代史补》一。《唐诗纪事》五八。

10. []{#唐轶二十八-罗隐-10}
唐罗隐与周繇分深，谓隐曰：「合下有女障子诗极好，乃为绝唱。」隐不喻何为也。曰：「若教解语应倾国，任是无情也动人。」是隐题花诗。隐抚掌大笑。《抒情诗》（《广记》二五二）。

11. []{#唐轶二十八-罗隐-11}
罗隐在科场恃才傲物，尤为公卿所恶，故六举不第。时长安有罗尊师者，深于相术，隐以貌陋，恐为相术所弃，每于尊师接谈，常自大以沮之，及其累遭黜落，不得已，始往问焉。尊师笑曰：「贫道知之久矣，但以吾子决在一第，未可与语。今日之事，贫道敢有所隐乎？且吾子之于一第也，贫道观之，虽首冠群英，亦不过簿尉尔。若能罢举，东归霸国以求用，则必富且贵矣。两途，吾子宜自择之。」隐懵然不知所措者数日。邻居有卖饭媪，见隐，惊曰：「何辞色之沮丧如此，莫有不决之事否？」隐谓知之，因尽以尊师之言告之。媪叹曰：「秀才何自迷甚焉？且天下皆知罗隐，何须一第然后为得哉？不如急取富贵，则老婆之愿也。」隐闻之释然，遂归钱塘。时钱镠方得两浙，置之幕府，使典军中书檄，其后官给事中。初，隐罢上中书之日，费窘，因抵魏谒邺王罗绍威。将入其境，先贻书叙其家世，邺王为姪。幕府僚吏见其书皆怒曰：「罗隐一布衣尔，而姪视大王，其可乎？」绍威素重士，且曰：「罗隐名振天下，王公大夫多为所薄，今惠然肯顾，其何以胜！得在姪行，为幸多矣，敢不致恭，诸公慎勿言。」于是拥旆郊迎，一见即拜，隐亦不让。及将行，绍威赠以百万，他物称是，仍致书于镠，谓叔父。镠首用之。《五代史补》一。《十国春秋》八四。

12. []{#唐轶二十八-罗隐-12}
见罗绍威[4](#唐轶三十二-罗绍威-4)、[5](#唐轶三十二-罗绍威-5)。
13. []{#唐轶二十八-罗隐-13}
见罗绍威[4](#唐轶三十二-罗绍威-4)、[5](#唐轶三十二-罗绍威-5)。

14. []{#唐轶二十八-罗隐-14}
邺都罗绍威学隐为诗，自号其文为《偷江东集》。青州王师范遣使赍礼币，求一篇，隐以诗寄之曰：「盛业传家有宝刀，况闻余力更挥毫。腰间印绶黄金贵，卷内文章白雪高。宴罢佳宾吟凤藻，猎回诸将问龙韬。登坛甲子才三十，犹拟回头夺锦标。」王得诗大喜。昭宗欲以甲科处之，有大臣奏曰：「隐虽有才，然多轻易，明皇圣德，犹横遭讥谤，将相臣僚，岂能免乎凌轹？」帝问讥谤之词，对曰：「隐有《华清》诗曰：『楼殿层层佳气多，开元时节好笙歌。也知道德胜尧舜，争奈杨妃解笑何！』」其事遂寝。《唐诗纪事》六九。

15. []{#唐轶二十八-罗隐-15}
罗隐字昭谏，新登县人也。祖知微，福唐县令。父修古，应《开元礼》。隐本名横，凡十上不中第，遂更名。初，从事湖南，历淮、润，皆不得意，乃归新登。及来谒王，惧不见纳，遂以所为《夏口》诗标于卷末，云「一个祢衡容不得，思量黄祖谩英雄」之句。王览之大笑，因加殊遇，复命简书辟之曰：「仲宣远托娄荆州，都缘乱世；夫子辟为鲁司寇，只为故乡。」隐曰：「是不可去矣。」简辞，孔目官章鲁风之词也。王初授镇海节度，时命沈崧草谢表，盛言浙西繁富，成以示隐，隐曰：「今浙西兵火之余，日不暇给，朝廷执政方切于贿赂，此表入，执政岂无意于要求邪？」乃请更之。其略曰：「天寒而麋鹿常游，日暮而牛羊不下。」朝廷见之曰：「此罗隐词也。」及为贺昭宗更名表曰：「上则虞舜之全文，右则姬昌之半字。」当时京师称为第一。隐性不喜军旅，唯与丞相杜建徽善。王初城西府，命宾僚巡览，顾谓上右曰：「百步一敌楼，足以言金汤之固。」隐徐曰：「敌楼不若内向。」及徐、许之乱，人皆以为先见。一日，隐寝疾，王亲临抚问，因题其壁云：「黄河信有澄清日，后代应难继此才。」隐起而续末句云：「门外旌旗屯虎豹，壁间章句动风雷。」隐由是以红纱罩覆其上。其后果无文嗣。隐累官钱唐县令，寻授镇海军掌书记、节度判官、盐铁发运使副，授著作上郎、司勋郎中，历迁谏议大夫、给事中，赐金紫。卒年七十七岁。所著《江南甲乙集》、《淮海寓言》及《谗书》、《后集》并行于世。初，新登鼍江常有二气亘于江上，昼夜不灭，及隐洎丞相杜建徽生，而二气不复见，识者以为文武秀气焉。《吴越备史》一。《唐才子传》九。《十国春秋》八四。

16. []{#唐轶二十八-罗隐-16}
罗隐干符中举进士十上不第，黄巢乱，归依钱镠。及朱温篡，诏至，痛哭劝镠举义，镠不能从。温闻其名，以谏议大夫招之，不就，事镠终于著作佐郎。《鹤林玉露》乙编六。

17. []{#唐轶二十八-罗隐-17}
初，节度判官罗隐劝王举兵讨梁，曰：「纵无成功，犹可退保杭越，自为东帝，奈何交臂事贼？」王以隐不遇于唐，有怨心，其言虽不能用，心甚义之。王不行。《吴越备史》一。《十国春秋》八四。

18. []{#唐轶二十八-罗隐-18}
浙帅钱镠时，宣州叛卒五千余人送款，钱氏纳之，以为腹心。时罗隐在其幕下，屡谏，以谓敌国之人，不可轻信，浙帅不听。杭州新治城堞，楼橹甚盛，浙帅携寮客观之。隐指却敌，佯不晓曰：「设此何用？」浙帅曰：「君岂不知欲备敌邪？」隐谬曰：「审如是，何不向里设之？」浙帅大笑曰：「本欲拒敌，设于内何用？」对曰：「以隐所见，正当设于内耳。」盖指宣卒将为敌也。后浙帅巡衣锦城，武勇指挥使徐绾、许再思挟宣卒为乱，火青山镇，入攻中城，赖城中有备，绾等寻败，几于覆国。《梦溪笔谈》一三。

19. []{#唐轶二十八-罗隐-19}
钱氏之有国也，应西湖之捕鱼者必日纳数斤，谓之使宅鱼。有终日不及其数者，必市为供之。民颇怨叹。一日，武肃大设一图，上画磻溪直钩之事，武肃指示，命罗隐赋诗，应声曰：「吕望当年展庙谟，直钩钓国更谁如。若教生在西湖上，也是须供使宅鱼。」武肃大笑，自是尽得蠲免。《闲谈录》（张本《说郛》一四、陶本《说郛》三二）。《十国春秋》八四。

20. []{#唐轶二十八-罗隐-20}
见钱镠[19](#唐轶三十九-钱镠-19)。

21. []{#唐轶二十八-罗隐-21}
罗隐与桐庐章鲁风齐名。钱武肃崛起，以鲁风善笔札，召为表奏孔目官，鲁风不就，执之。后以罗隐为钱唐令，惧而受命。因宴献诗云：「一个祢衡容不得，思量黄祖谩英雄。」自是始厚之。《古今诗话》（《诗话总龟》前集三七）。《唐诗纪事》六九。

22. []{#唐轶二十八-罗隐-22}
见章鲁封[1](#唐轶三十九-章鲁封-1)。

23. []{#唐轶二十八-罗隐-23}
罗隐，光化中犹佐两浙幕。同院沈嵩得新榜，封示隐，隐批一绝于纸尾曰：「黄土原边狡兔肥，矢如流电马如飞。灞陵老将无功业，犹忆当时夜猎归。」《唐摭言》一○。《古今诗话》（《诗话总龟》前集三八）。《唐诗纪事》六九。

24. []{#唐轶二十八-罗隐-24}
罗隐，梁开平中累征夕郎不起，罗衮以小天倅大秋姚公使两浙，衮以诗赠隐曰：「平日时风好涕流，《谗书》虽盛一名休。寰区叹屈瞻天问，夷貊闻诗过海求。向夕便思青琐拜，近年寻伴赤松游。何当世祖从人望，早以公台命卓侯。」隐答曰：「昆仑水色九般流，饮即神仙憩即休。敢恨守株曾失意，始知缘木更难求。鸰原谩欲均余力，鹤发那堪问旧游。遥望北辰当上国，羡君归棹五诸侯。」《唐摭言》一○。

25. []{#唐轶二十八-罗隐-25}
烈祖为政事仆射时，遣人聘越，问：「识罗给事否？」曰：「不识，亦未闻名。」越人曰：「四海知有罗江东，尔独拙于用乎？」对曰：「金牓上无名，所以不知也。」《江南余载》上。《唐诗纪事》六九。

26. []{#唐轶二十八-罗隐-26}
见王维[15](#唐轶十三-王维-15)。

27. []{#唐轶二十八-罗隐-27}
隐虽不以书显名，作行书尤有唐人典刑。观其《罗城记藳》诸帖，略无季世衰弱之习，盖自胸中所养，不为世俗浅陋所移尔。今御府所藏行书四。《宣和书谱》一一。

28. []{#唐轶二十八-罗隐-28}
罗隐喜笔工苌凤，语之曰：「笔，文章货也。吾以一物助子取高价。」即赠雁头牋百幅。士夫闻之，怀金同价，或以彩罗大组换之。《龙须志》（《云仙杂记》三）。《唐才子传》九。

29. []{#唐轶二十八-罗隐-29}
罗隐帽轻巧简便省朴，人窃倣学，相传为减样方平帽。《清异录》下。

30. []{#唐轶二十八-罗隐-30}
罗隐为钱塘令，尝手植海棠一本于旧治庭前。王禹偁有诗赋之。《古今合璧事类备要》别集二九。

31. []{#唐轶二十八-罗隐-31}
吴珙、吴顼、吴崧、皮光业、林升、罗隐、何萧、韩必居于吴兴长城之八座山，时号八友。《天中记》二〇。

32. []{#唐轶二十八-罗隐-32}
闾丘方远，其先齐人婴之后也。父闰，不仕，以文学节行称。方远幼辨慧，学于庐州道士陈玄悟，寻传法箓于天台玉霄宫叶藏质。方远雅好儒学，每披卷得之趋，必曰：「葛稚川、陶隐居俱吾之师友也。」铨《太平经》为十三篇。景福庚戌岁，始居余杭大涤洞。初入谒王，谈庄老之义，逡巡而罢。退而叹曰：「彼英雄也，是不宜与谈玄虚之道者。」翌日入谒，遂陈《春秋》，因延之尽日。由是王厚加礼遇，重建天柱宫，俾以居之。王奏请赐紫，又勅赐号玄同先生。一日，王于城南楼命方远图形，前一夕，王梦方远驾鹤至，由是王益奇之。江东罗隐每就方远授子书，方远必瞑目而授，余无他论。门人夏隐言谓方远曰：「罗记室，令公上客，先生何不与之语？」方远曰：「隐才高性下，吾非授书，不欲及他事。」而隐亦尽师事之礼。《吴越备史》一。《十国春秋》八九。

33. []{#唐轶二十八-罗隐-33}
谢皋父尝至新城，闻故老言：罗隐给事冢在县界徐邨之水坞，冢碣犹存，梁开平四年沈崧志。《研北杂志》下。

## 皮日休

1. []{#唐轶二十八-皮日休-1}
咸通中，进士皮日休进书两通。其一请以《孟子》为学科，其略云：「臣闻圣人之道，不过乎经；经之降者，不过乎史；史之降者，不过乎子；子不异道者，孟子也。舍是而诸子者，必斥乎经史，为圣人之贼也云云。」文多不载。请废《庄》、《列》之书，以《孟子》为主，有能通其义者，其科选请同明经也。其二请以韩文公愈配飨太学，其略曰：「臣闻圣人之道，不过乎求用。用于生前，则一时可知也。用于死后，则万世可知也云云。」又云：「孟子、荀卿翼辅孔道，以至于文中子。文中子之道旷矣，其几于室授者，唯韩愈焉。蹴及杨、墨，蹂践释、老，故得孔道炳然如日星焉。吾唐以来，一人而已。苟不得在二十一贤之数列，则典礼未为备也。」日休先字逸少，后字袭美，襄阳竟陵人也。业文，隐鹿门山，号醉吟先生，窃比大圣。榜未及第，礼部侍郎郑愚以其貌不扬，戏之曰：「子之才学甚富，如一日何？」休对曰：「侍郎不可以一日废二日。」谓不以人废言也。举子咸推伏之。官至国子博士。寓苏州，与陆龟蒙为文友。著《文薮》十卷、《皮子》三卷，人多传之。黄寇中遇害。其子为钱尚父吴越相。《北梦琐言》二。又《广记》四九九引。《唐语林》二。

2. []{#唐轶二十八-皮日休-2}
皮日休，南海郑愚门生。春关内尝宴于曲江，醉寝于别榻，衣囊书笥，罗列旁侧，率皆新饰。同年崔昭符，镣之子，因蔑视之，亦醉，更衣。见日休，谓其素所熟狎者，即固问，且欲戏之。日休童仆剧前呼之，昭符知日休也，曰：「勿呼之，渠方宗会矣。」以其橐笥皆皮。时人传之，以为口实。《玉泉子》。又《广记》二六五引。《唐语林》七。

3. []{#唐轶二十八-皮日休-3}
东都留守刘允章，文学之宗，气颇高介，后进循常之士，罕有敢及门者。咸通中，自礼部侍郎授鄂州观察使。明年皮日休登第，将归觐于苏台，路由江夏，因投刺焉。刘待之甚厚，至于饔饩有加等，留连累日，仍致宴于黄鹤楼以命之。监军使与参佐悉集，后日休方赴召，已酒酣矣。既登楼，刘以其末至，复乘酒应命，心薄之。及酒数行，而日休吐论纷扰，顿亡礼敬，刘作色谓曰：「吴儿勿恃蕞尔之才，且可主席。」日休答曰：「大夫岂南岳诸刘乎，何倨贵如是？」刘大怒，戟手遥指而诟曰：「皮日休，知鹦鹉洲是祢衡死处无？」日休不敢答，但嵬峨如醉，掌客者扶出。翌日微服而遁于浙左。《三水小牍》（《广记》二六五）。

4. []{#唐轶二十八-皮日休-4}
日休尝游江湖间。时刘允章镇江夏，幕中有穆判官者，允章亲也，或谮日休薄焉。允章素使酒，一旦方宴，忽怒曰：「君何以薄穆判官乎？君知身之所来否？鹦鹉洲在此，即黄祖沉祢衡之所也。」举席为之惧，日休雨涕而已。《玉泉子》。又《广记》二六五引。

5. []{#唐轶二十八-皮日休-5}
皮日休，字袭美。唐咸通十年为郡从事，居官才一月，陆鲁望以所业见之，自此交从甚密，更迭唱和，无虑数百篇，总目之曰《松陵集》。松陵，吴江别名也。日休自有著述，号《鹿门子书》。《中吴纪闻》三。

6. []{#唐轶二十八-皮日休-6}
黄巢令皮日休作谶词，云：「欲知圣人姓，田八二十一；欲知圣人名，果头三屈律。」巢大怒，盖巢头丑，掠鬓不尽，疑三屈律之言是其讥也。遂及祸。《南部新书》丁。《唐诗纪事》六四。《唐才子传》八。

7. []{#唐轶二十八-皮日休-7}
唐皮日休笃信释典，以平等报应自然为佛果。值广明之乱，伪授翰林学士，被害，处之恬然。《该闻录》（《类说》一九）。　案：《老学庵笔记》一〇辨《该闻录》之说，曰：「日休未尝陷贼为其翰林学士被诛也。」

8. []{#唐轶二十八-皮日休-8}
唐皮日休尝谒归仁绍，数往而不得见。皮既心有所慊，而动形于言，因作《咏龟》诗：「硬骨残形知几秋，尸骸终不是风流。顽皮死后钻须遍，都为平生不出头。」时仁绍亦有诸子佾、系，与日休同在场中，随即闻之，因伺其复至，乃于刺字皮姓之下题诗授之，曰：「八片尖裁浪作毬，火中爆了水中揉。一包闲气如长在，惹踢招拳卒未休。」时人以为日休虽轻俳，而仁绍亦浮薄矣。《广记》二五七。《大酒清话》（《类说》五五）。《唐诗纪事》六四。

9. []{#唐轶二十八-皮日休-9}
皮日休曾谒归融尚书，不见，因撰《夹蛇龟赋》，讥其不出头也，而归氏子亦撰《皮靸鞋赋》，递相谤诮。皮生后为湖南军倅，亦甚傲诞，自号间气布衣，庄布以长书责之，行于世也。《北梦琐言》七。《唐摭言》一○。

10. []{#唐轶二十八-皮日休-10}
庄布访皮日休不遇，因以书疏其短失，世颇传其文。日休子光邺尝为吴越王使江南，辄问江表何人近文最高，或对曰：「近世无闻，惟庄布赠皮日休书，家藏一本。」光邺大惭。《江南余载》下。

11. []{#唐轶二十八-皮日休-11}
皮日休，历太常博士，后从巢寇遇祸。子光业，为吴越丞相。子文璨，任元帅判官，入京为太仆少卿卒。子子猷，猷字仲卿，祥符八年御前进士。《南部新书》癸。

## 陆龟蒙

1. []{#唐轶二十八-陆龟蒙-1}
唐吴郡陆龟蒙，字鲁望，旧名族也。其父宾虞，进士甲科，浙东从事侍御史，家于苏台。龟蒙幼精六籍，弱冠攻文。与颜荛、皮日休、罗隐、吴融为益友。性高洁，家贫思养亲之禄，与张搏为吴兴、庐江二郡倅。著《吴兴实录》四十卷、《松陵集》十卷、《笠泽丛书》五卷。丞相李公蔚、卢公携景重之。罗给事寄陆龟蒙诗云：「龙楼李丞相，昔岁仰高文。黄阁今无主，青山竟不焚。」盖尝有征聘之意。唐末以左拾遗授之，诏下之日，疾终。光化三年，赠右补阙。吴侍郎融传贻史，右补阙韦庄撰诔文，相国陆希声撰碑文，给事中颜荛书，皮日休博士为诗。皮寇死浙中。方干诗名著于吴中，陆未许之，一旦顿作诗五十首，装为方干新制，时辈吟赏降仰。陆谓曰：「此乃下官效方干之作也，方诗在模范中尔。」句奇意精，识者亦然之。《北梦琐言》六。又《广记》二三五引。《南部新书》（《诗话总龟》前集二八）。《唐语林》四。《唐诗纪事》六四。

2. []{#唐轶二十八-陆龟蒙-2}
陆龟蒙，字鲁望，三吴人也。幼而聪悟，文学之外，尤善谈笑，常体江、谢赋事，名振江左。居于姑苏，藏书万余卷。诗篇清丽，与皮日休为唱和之友；有集十卷，号曰《松陵集》。中和初，遘疾而终，颜荛给事为文志其墓，吴子华奠文千余言，略曰：大风吹海，海波沦涟，涵为子文，无隅无边。长松倚雪，枯枝半折，挺为子文，直上巅绝。风下霜晴，寒钟自声，发为子文，铿锵杳清。武陵深闻，川长昼白，间为子文，渺茫岑寂。豕突鲸狂，其来莫当。云沉鸟没，其去倏忽。腻若凝脂，软于无骨。霏漠漠，澹涓涓。春融冶，秋鲜妍。触即碎，潭下月，拭不灭，玉上烟。《唐摭言》一○。《唐诗纪事》六四。

3. []{#唐轶二十八-陆龟蒙-3}
龟蒙善为赋，绝妙。人有收得《赋林》，皆缀缉属对，差次比拟，凡数首有题而未就，其用工如此。《谈苑》（《吴郡志》二一）。

4. []{#唐轶二十八-陆龟蒙-4}
木兰堂在郡治后。《岚斋录》云：唐张抟自湖州刺史移苏州，于堂前大植木兰花，当盛开时，燕郡中诗客，即席赋之。陆龟蒙后至，张联酌浮之，龟蒙径醉，彊执笔题两句云：「洞庭波浪渺无津，日日征帆送远人。」颓然醉倒。抟命他客续之，皆莫详其意。既而龟蒙稍醒，援毫卒其章曰：「几度木兰船上望，不知元是此花身。」遂为一时绝唱。《吴郡志》六。　案：此诗一说为李商隐作。参见李商隐[7](#唐轶二十二-李商隐-7)。

5. []{#唐轶二十八-陆龟蒙-5}
甫里先生陆龟蒙嗜茶荈，置小园于顾渚山下，岁入茶租，薄为瓯蚁之费，自为《品第》一篇，继《茶经》、《茶诀》之后。《古今事文类聚》续集一二。

6. []{#唐轶二十八-陆龟蒙-6}
陆龟蒙居震泽之南，巨积庄产，有鬭鸭一栏，颇极驯养。一旦有驿使过，挟弹毙其尤者。于是龟蒙谐而骇之，曰：「此鸭能人语。」复归家，少顷，手一表本，云：「见待附苏州上进，使者毙之何也？」使人恐，尽与橐中金，以糊其口，龟蒙始焚其章，接以酒食。使者俟其稍悦，方请其人语之由。曰：「能自呼其名。」使者愤且笑，拂袖上马。复召之，尽还其金。曰：「吾戏之耳。」《南部新书》丁。《葆光录》二。《谈苑》（《吴郡志》二九、《类说》五三）。《中吴纪闻》一。《唐诗纪事》六四。

7. []{#唐轶二十八-陆龟蒙-7}
陆龟蒙谭谑有味，居笠泽，有一竹禅床常用偃憩。时十月，天已寒，侍童忘施氊褥，龟蒙已坐，急起呼曰：「此节目翁须是与些衣服，不然，他寒我也寒。」《清异录》下。

8. []{#唐轶二十八-陆龟蒙-8}
昆山白莲花寺，乃陆鲁望舍宅之所，后有祠堂，像设皆当时物。咸淳中，盛氏子醉游寺中，因仆其像于水，则满腹皆鲁望平生诗文亲藳也。寺僧颂于郡，时太守倪普亦怒之，遂从徒坐，而更塑其像。虽可少雪天随之辱，然无复当时之腹藳矣。《齐东野语》一五。

## 孙　发

1. []{#唐轶二十八-孙发-1}
孙发，吴人，举百篇科。皮日休赠以诗云：「百篇宫体喧金屋，一日官衔下玉除。」陆龟蒙亦云：「直应天授与诗情，百咏惟消一日成。」其见推当时如此。后未有继之者。《吴郡志》二五。

## 高　蟾

1. []{#唐轶二十八-高蟾-1}
进士高蟾诗思虽清，务为奇险，意疏理寡，实风雅之罪人。薛许州谓人曰：「倘见此公，欲赠其掌。」然而落第诗曰：「天上碧桃和露种，日边红杏倚云栽。芙蓉生在秋江上，不向春风怨未开。」盖守寒素之分，无躁竞之心，公卿间许之。先是胡曾有诗曰：「翰苑何时休嫁女，文章早晚罢生儿。上林新桂年年发，不许平人折一枝。」罗隐亦多怨刺，当路子弟忌之。由是渤海策名也。《北梦琐言》七。又《广记》一九九引。

2. []{#唐轶二十八-高蟾-2}
高蟾累举不第，有诗云：「月桂数条榰白日，天门几扇锁明时。阳春发处无根蒂，凭仗东风次第吹。」怨而切。又《下第上王司马侍郎》诗云：「天上碧桃和露种，日边红杏倚云栽。芙蓉生在秋江上，独向秋风怨未开。」人颇怜其意。明年李昭知举，遂擢第。《诗史》（《诗话总龟》前集四四）。《唐才子传》九。

## 郑　隐

1. []{#唐轶二十八-郑隐-1}
郑隐者，其先闽人，徙居循阳，因而耕焉。少为律赋，辞格固寻常。咸通末，小魏公沆自阙下黜州佐，于时循人稀可与言者，隐贽谒之，沆一见甚慰意，自是日与之游。隐年少懒于事，因傲循官寮，由是犯众怒，故责其逋租，系之非所。沆闻大怒，以钱代隐输官，复延之上席。未几，沆以普恩还京，命隐偕行。隐禀性趦趄，沆之门吏家仆靡不恶之，往往呼为乞索儿，沆待之如一。行次江陵，隐狎游多不馆宿，左右争告，沆召隐征辩，隐以实对，沆又资以财帛，左右尤不测也。行至商颜，诏沆知贡举。时在京骨肉闻沆携隐，皆以书止之。沆不能舍，遂令就策试，然与诸亲约止于此耳。暨榜除之夕，沆巡廊自呼隐者三四，矍然顿气而言曰：「郑隐，崔沆不与了，却更有何人肯与之！」一举及第。然隐远人，素无关外名，足不迹先达之门，既及第而益孤。上过关䜩，策蹇出京，槃桓淮浙间。中和末，郑续镇南海，辟为从事，诸同舍皆以无素知，闻隐自谓有科第志，无复答。既赴辟，同舍皆不睦，续不得已，致隐于外邑。居岁余，又不为宰君所礼。会续欲贡士，以幕内无名人，迎隐尸之。其宰君谓隐恨且久，仇之必矣，遂于饯送筵置鸩，隐大醉，吐血而卒。《唐摭言》九。

## 章　碣

1. []{#唐轶二十八-章碣-1}
章碣，不知何许人，或曰孝标之子。咸通末，以篇什著名。干符中，高侍郎湘自长沙携邵安石至京及第，碣赋「东都望幸」以刺之。复为《焚书坑》诗曰：「竹帛烟销帝业虚，昔年曾是祖龙居。坑灰未冷关东乱，刘项从来不读书。」《唐摭言》一○。

2. []{#唐轶二十八-章碣-2}
见邵安石[1](#唐轶二十八-邵安石-1)。

## 罗　虬

1. []{#唐轶二十八-罗虬-1}
唐咸通中，举人李云翰行《口脂赋》。又罗虬诗云：「窗前远岫悬生碧，帘外残霞挂熟红。」又李罕《披云雾见青天》诗：「颜回似青天。」皆遭主司庭责面遣。《广记》二六一。

2. []{#唐轶二十八-罗虬-2}
见刘允章[5](#唐轶二十五-刘允章-5)。

3. []{#唐轶二十八-罗虬-3}
罗虬辞藻富赡，与宗人隐、邺齐名。咸通、干符中，时号三罗。广明庚子乱后，去从鄜州李孝恭。籍中有红儿者，善肉声，常为贰车属意。会贰车聘邻道，虬请红儿歌而赠之缯彩。孝恭以副车所贮，不令受所贶。虬怒，拂衣而起，诘旦，手刃。绝句百篇，号比红诗，大行于时。《唐摭言》一○。又《广记》二七三引、《诗话总龟》前集二九引。《唐诗纪事》六九。

4. []{#唐轶二十八-罗虬-4}
罗虬累举不第，务于躁进，因罢举，依于宦官。典台州，昼锦也，常以展墓，勉谒邑宰，横笏傲然。宰曰：「某虽尘吏，不达事体，然使君岂不看松柏下人乎？」讥其无桑梓之敬，曾武人之不若也。虬有俊才，尝见雕阴官妓《比红儿诗》，他无闻也。《北梦琐言》一三。

5. []{#唐轶二十八-罗虬-5}
罗虬撰花九锡：一、重顶幄障风；二、新诗咏；三、甘泉浸；四、美醑赏；五、雕文台座安置；六、书画写；七、艳曲翻；八、金错刀剪折；九、玉缸贮。《延漏录》（陶本《说郛》三二）。

## 李山甫

1. []{#唐轶二十八-李山甫-1}
见张孜[1](#唐轶二十八-张孜-1)。

2. []{#唐轶二十八-李山甫-2}
咸通中，数举进士，被黜，依魏博乐彦祯幕府。因乐祸，且怨中朝大臣，导彦祯子从训伏兵杀王铎，劫其家。尝有诗云：「劝君莫用夸头角，梦里输赢总未真。」讥执政也。巢寇之乱，翰林待诏王遨者，北游在邺，山甫遇于道观，谓曰：「幽兰绿水，可得闻乎？」遨应命奏之。曲终潸然曰：「忆在咸通，玉亭秋夜，供奉至尊，不意流离至此也。」山甫赋诗曰：「幽兰绿水耿清音，叹惜先生枉用心。世上几时曾好古？人前何必独霑襟。」句未成，山甫亦自黯然，悲其不遇也。《唐诗纪事》七〇。《南部新书》丁。《诗话总龟》前集四四。《全唐诗录》（《五代诗话》二）。参看王敬傲1。

3. []{#唐轶二十八-李山甫-3}
李山甫美姿容，发长五尺余，凡沐后，令二婢捧金盘承而梳之。有客造焉，见理发，趋出，疑其妇，山甫连呼，方悟也。《牧竖闲谈》（《类说》五二）。

## 孙　棨

1. []{#唐轶二十八-孙棨-1}
王团儿，前曲自西第一家也。昨车驾反正，朝官多居此。己为假母，有女数人。长曰小润，字子美，少时颇籍籍者。小天崔垂休名胤，本字似之，及第时年二十。变化年溺惑之，所费甚广。尝题记于小润髀上，为山所见，名就，今字衮求，近白小求，宰临晋。赠诗曰：「慈恩塔下亲泥壁，滑腻光华玉不如。何事博陵崔四十，金陵腿上逞欧书？」垂休本第四十，后改为四十一，即崔四十崔相也。次曰福娘，字宜之，甚明白，丰约合度，谈论风雅，且有体裁。故天官崔知之侍郎尝于筵上与诗曰：名澹，赠诗方在内庭。「怪得清风送异香，娉婷僊子曳霓裳。惟应错认偷桃客，曼倩曾为汉侍郎。」时为内庭月部侍郎。次曰小福，字能之，虽乏风姿，亦甚慧黠。予在京师，与群从少年习业，或倦闷时，同诣此处，与二福环坐，清谈雅饮，尤见风态。予尝赡宜之诗曰：「彩翠僊衣红玉肤，轻盈年在破瓜初。霞杯醉劝刘郎饮，云髻慵邀阿母梳。不怕寒侵缘带宝，每忧风举倩持裾。谩图西子晨妆样，西子元来未得如。」得诗甚多，颇以此诗为称惬，持诗于牕左红墙请予题之，及题毕，以未满壁，请更作一两篇，且见戒无艳。予因题三绝句，如其自述，其一曰：「移壁回牕费几朝，指环偷解薄兰椒。无端鬭草输邻女，更被拈将玉步摇。」其二曰：「寒绣红衣饷阿娇，新团香兽不禁烧。东邻起样裙腰阔，刺蹙黄金线几条。」其三曰：「试共卿卿戏语麤，画堂连遣侍儿呼。寒肌不奈金如意，白獭为膏郎有无。」尚校数行未满，翼日诣之，忽见自札后宜之题诗曰：「苦把文章邀劝人，吟看好个语言新。虽然不及相如赋，也直黄金一二斤。」宜之每宴洽之际，常惨然郁悲，如不胜任，合坐为之改容，久而不已。静询之，答曰：「此踪迹安可迷而不返耶？又何计以返？每思之，不能不悲也。」遂呜咽久之。他日忽以红笺授予，泣且拜，视之，诗曰：「日日悲伤未有图，懒将心事话凡夫。非同覆水应收得，只问僊郎有意无。」余因谢之曰：「甚知幽旨，但非举子所宜，何如？」又泣曰：「某幸未系教坊籍，君子倘有意，一二百金之费尔。」未及答，因授予笔，请和其诗。予题其笺后曰：「韶妙如何有远图，未能相为信非夫。泥中莲子虽无染，移入家园未得无。」览之因泣，不复言，自是情意顿薄。其夏，予东之洛，或醵饮于家，酒酣，数相嘱曰：「此欢不知可继否？」因泣下。洎冬初还京，果为豪者主之，不复可见。曲中诸子，多为富豪辈日输一缗于母，谓之买断。但未免官使，不复祗接于客。至春上巳日，因与亲知禊于曲水，闻邻棚丝竹，因而视之，西座一紫衣，东座一缞麻，北座者遍出甲反麻衣，对米盂为纠，其南二妓，乃宜之与母也。因于棚后候其女佣以询之，曰：「宣阳彩缬舖张言为街使郎官置宴，张即宜之所主也。」时街使令坤为敬瑄，二缞盖在外艰耳。及下棚，复见女佣曰：「来日可到曲中否？」诘旦诣其里，见能之在门，因邀下马，予辞以他事，立乘与语。能之团红巾掷予曰：「宜之诗也。」舒而题诗曰：「久赋恩情欲托身，已将心事再三陈。泥莲既没移栽分，今日分离莫恨人。」予览之，怅然驰回，且不复及其门。每念是人之慧性可喜也。常语予：「本解梁人也，家与一乐工邻，少小常依其家学针线，诵歌诗。总角为人所误，聘一过客，云入京赴调选。及挈至京，置之于是，客绐而去。初是家以亲情，接待甚至。累月后乃逼令学歌令，渐遣见宾客。寻为计巡辽所嬖，韦宙相国子及衞增常侍子所娶，输此家不啻千金矣。间者亦有兄弟相寻，便欲论夺。某量其兄力轻势弱不可夺，无奈何谓之曰：『某亦失身矣，必恐徒为。』因尤其家得数百金与兄，乃恸哭永诀而去。」每遇宾客话及，呜咽久之。《北里志》。

2. []{#唐轶二十八-孙棨-2}
刘泰娘，北曲内小家女也。彼曲素无高远者，人不知之。乱离之春，忽于慈恩寺前见曲中诸妓同赴曲江宴，至寺侧下车而行，年齿甚妙，粗有容色。时游者甚众，争往诘之，以居非其所，久乃低眉。及细询之，云：「门前一樗树子。」寻遇暮雨，诸妓分散。其暮，予有事北去，因过其门，恰遇犊车返矣，遂题其舍曰：「寻常凡木最轻樗，今日寻樗桂不如。汉高新破咸阳后，英俊奔波遂吃虚。」同游人闻知，诘朝诣之者结驷于门矣。《北里志》。

## 欧阳澥

1. []{#唐轶二十八-欧阳澥-1}
见章孝标[1](#唐轶二十-章孝标-1)。

2. []{#唐轶二十八-欧阳澥-2}
欧阳澥者，四门之孙也，薄有辞赋，出入场中仅二十年。善和韦中令在合下，澥即行卷及门，凡十余载，未尝一面，而澥庆吊不亏。韦公虽不言，而心念其人。中和初，公随驾至西川，命相，时澥寓居汉南，公访知行止，以私书令襄帅刘巨容，俾澥计偕。巨容得书大喜，待以厚礼，首荐之外，资以千余缗，复大䜩于府幕。既而撰日遵路，无何，一夕心痛而卒。巨容因籍澥答书，既呈于公，公览之怃然，因曰：「十年不见，灼然不错！」《唐摭言》一〇。又《广记》一五八引。《唐诗纪事》六七。

## 孙　樵

1. []{#唐轶二十八-孙樵-1}
孙樵送茶与焦刑部，书云：「晚甘侯十五人遣侍斋阁，此徒皆请雷而摘，拜水而和，盖建阳丹山碧水之乡，月涧云龛之品，慎勿贱用之。」《清异录》下。

2. []{#唐轶二十八-孙樵-2}
孙樵为史书曰「墨兵渎」。《海录碎事》一八。

## 蒋　凝

1. []{#唐轶二十八-蒋凝-1}
蒋凝，江东人，工于八韵，然其形不称名。随计途次襄阳，谒徐商相公，疑其假手，因试《岘山怀古》一篇。凝于客次赋成，尤得意。时温飞卿居幕下，大加称誉。《唐摭言》七、五。

2. []{#唐轶二十八-蒋凝-2}
干符中，蒋凝应宏辞，为赋止及四韵，遂曳白而去。试官不之信，逼请所试，凝以实告。既而比之诸公，凝有得色，试官叹息久之。顷刻之间，播于人口。或称之曰：「白头花钿满面，不若徐妃半妆。」《唐摭言》一○。又《广记》一八三引。

3. []{#唐轶二十八-蒋凝-3}
蒋凝侍郎亦有人物，每到朝士家，人以为祥瑞，号水月观音。《北梦琐言》五。

## 程　贺

1. []{#唐轶二十八-程贺-1}
唐崔亚郎中典眉州，程贺以乡役差充厅子。其弟在州（曾）〔曹〕为小书吏。崔公见贺风味有似儒生，因诘之曰：「尔公读书乎？」贺降阶对曰：「薄涉艺文。」崔公指一物，俾其赋咏，雅有意思，处分令归。选日装写所业执贽，甚称奖之。俾称进士，依崔之门，更无他岐。凡二十五举及第。每入京，馆于博陵之第，常感提拔之恩。亚卒之日，贺为崔公缞服三年，人皆美之。《北梦琐言》一一。又《广记》一八三引。《唐诗纪事》六七。

2. []{#唐轶二十八-程贺-2}
程贺员外因咏君山得名，时人呼为「程君山」。《鉴诫录》九。《唐诗纪事》六七。

## 狄归昌

1. []{#唐轶二十八-狄归昌-1}
唐狄归昌右丞爱与僧游，每诵前辈诗云：「因过竹院逢僧话，略得浮生半日闲。」其有服紫袈裟者，乃疏之。《北梦琐言》一〇。

2. []{#唐轶二十八-狄归昌-2}
唐僖宗幸蜀，有词人于马嵬驿题诗云：「马嵬烟柳正依依，重见鸾舆幸蜀归。泉下阿蛮应有语，这回休更泥杨妃。」不出名氏，人仰奇才。此即侍郎狄归昌诗也。　《抒情诗》（《广记》二〇〇）。又《诗话总龟》前集一引。《唐诗纪事》七一。　案：《鉴诫录》八作罗隐诗。

## 李　茵

1. []{#唐轶二十八-李茵-1}
进士李茵，襄阳人。尝游苑中，见红叶自御沟流出，上题诗云：「流水何太急，深宫尽日闲。殷勤谢红叶，好去到人间。」茵收贮书囊。后僖宗幸蜀，茵奔窜南山民家，见一宫娥，自云宫中侍书，名云芳子。有才思，茵与之款接。因见红叶，叹曰：「此妾所题也。」同行诣蜀，具述宫中之事。及绵州，逢内官田大人识之，曰：「书家何得在此？」逼令上马，与之前去。李甚怏怅。其夕，宿逆旅，云芳复至。曰：「妾已重赂中官，求得从君矣。」乃与归襄阳。数年，李茵疾瘠，有道士言其面有邪气。云芳子自陈：往年绵竹相遇，实已自经而死。感君之意，故相从耳。人鬼殊途，何敢贻患于君。置酒赋诗，告辞而去矣。《北梦琐言》（《广记》三五四）。此较《北梦琐言》九所载详细。　案：宫女叶上题诗，又见顾况[4](#唐轶十八-顾况-4)、[5](#唐轶十八-顾况-5)。

## 高　测

1. []{#唐轶二十八-高测-1}
唐高测，彭州人，聪明博识，文翰纵横。至于天文历数，琴棋书画，长笛胡琴，率皆精巧，乃梁朝朱异之流。尝谒高燕公上启事，自序其要云：「读书万卷，饮酒百杯。」燕公曰：「万卷书不易征诘，百杯酒得以奉试。」乃饮以酒，果如所言。僖皇帝幸蜀，因进所著书，除秘校。卒于威胜军节度判官也。《北梦琐言》五。

## 李凝古

1. []{#唐轶二十八-李凝古-1}
李凝古，给事中损之子。冲幼聪敏绝伦，工为燕许体文。中和中，从彭门时溥，溥令制露布进黄巢首级。凝古辞学精敏，义理该通，凡数千言，冠绝一时，天下仰风。无何，溥奏诸将各领一麾，凝古获濡润而不之谢，溥因兹减薄。《唐摭言》一○。

## 张　孜

1. []{#唐轶二十八-张孜-1}
懿宗之代，有处士张孜，本京兆人，躭酒如狂，好诗成癖，然于吟讽终昧风骚，尔来二十余年不成卷轴。孜与李山甫友善，常为山甫鄙之。张乃图写李白真仪，日夕虔祷。忽梦一人自天降下，飒曳长裾，是夕星月晃然，当庭而坐，与孜对酌，论及歌诗。孜问姓名，自云李白，孜因备得其要，白亦超然上升。孜后所吐篇章，悉干教化，当时诗者稍稍善之。有《遇雪》云：「长安大雪天，鸟雀难相觅。其中豪贵家，捣椒泥四壁。到处生红炉，周回下罗幂。暖手调金丝，蘸甲斟琼液。醉唱玉尘飞，困融香汗滴。岂知饥寒人，脚手生皴劈。」又《庚子年遇赦》云：「时清无大赦，何以安天下。直到赤眉来，始寻黄纸写。草草蠲赋舆，忙忙点兵马。天子自蒙尘，何曾济孤寡？」又驾在蜀日，孜著杂言数篇，伤时颇切，其一首两联云：「只爱轻与肥，不忧贫与贱。著牙卖朱紫，断钱赊举选。」返驾还京之后，相府遣人捕之，孜乃易姓越淮而去。《鉴诫录》九。《唐诗纪事》六七。

## 秦韬玉

1. []{#唐轶二十八-秦韬玉-1}
秦韬玉应进士举，出於单素，屡为有司所斥。京兆尹杨损奏复等列，时在选中。明日将出牓，其夕忽叩试院门，大声曰：「大尹有帖！」试官沈光发之，曰：「闻解牓内有人曾与路岩作文书者，仰落下。」光以韬玉为问，损判曰：「正是此。」《唐语林》七。

2. []{#唐轶二十八-秦韬玉-2}
秦韬玉，京兆人，父为左军军将。韬玉有词藻，亦工长短歌，有《贵公子行》曰：「阶前莎毯绿不卷，银龟喷香挽不断。乱花织锦柳撚线，妆点池台画屏展。主人功业传国初，六亲联络驰朝车。鬭鸡走狗家世事，抱来皆佩黄金鱼。却笑书生把书卷，学得颜回忍饥面。」然慕柏耆为人，至于躁进。驾幸西蜀，为田令孜擢用，未期岁，官至丞郎，判盐铁，特赐及第。《唐摭言》九。

3. []{#唐轶二十八-秦韬玉-3}
秦韬玉出入大阉田令孜之门。车驾幸蜀，韬玉已拜丞郎，判鹾。及小归公主文，韬玉准敕放及第，仍编入其年榜中。韬玉置书谢新人，呼同年，略曰：「三条烛下，虽阻文闱；数仞墙边，幸同恩地。」《唐摭言》九。又《广记》一八三引。《唐诗纪事》六三。

## 周　朴

1. []{#唐轶二十八-周朴-1}
周朴，唐末诗人，寓于闽中，于僧寺假丈室以居，不饮酒茹荤，块然独处。诸僧晨粥卯食，朴亦携巾盂，厕诸僧下，毕食而退，率以为常。郡中豪贵设供，率施僧钱，朴即巡行拱手，各丐一钱，有以三数钱与者，朴止受其一耳。得千钱，以备茶药之费，将尽复然，僧徒亦未尝厌也。性喜吟诗，尤尚苦涩。每遇景物，搜奇抉思，日旰忘返，苟得一联一句，则忻然自快。尝野逢一负薪者，忽持之，且厉声曰：「我得之矣！我得之矣！」樵夫矍然惊骇，掣臂弃薪而走。遇游徼卒，疑樵者为偷儿，执而讯之。朴徐往告卒曰：「适见负薪，因得句耳。」卒乃释之。其句云：「子孙何处闲为客，松柏被人伐作薪。」彼有一士人，以朴僻于诗句，欲戏之。一日，跨驴于路，遇朴在傍，士人乃欹帽掩头吟朴诗云：「禹力不到处，河声流向东。」朴闻之忿，遽随其后，且行。士但促驴而去，略不回首。行数里追及，朴告之曰：「仆诗『河声流向西』，何得言『流向东』？」士人颔之而已。闽中传以为笑。或曰「晓来山鸟闹，雨过杏花稀」，亦朴诗也。《唐诗纪事》七一。

## 顾　蒙

1. []{#唐轶二十八-顾蒙-1}
顾蒙，宛陵人，博览经史，慕燕许刀尺，亦一时之杰。余力深究内典，繇是屡为浮图碑，倣欧阳率更笔法，酷似前人。庚子乱后，萍梗江浙间。无何，有美姬为润帅周宝奄有，蒙不能他去，而受其豢养，由此名价减薄。甲辰淮浙荒乱，避地至广州，人不能知，困于旅食，以至书《千字文》授于聋俗，以换斗筲之资。未几，遘疾而终。蒙颇穷《易》象，著《大顺图》三卷。《唐摭言》一〇。

## 陈　象

1. []{#唐轶二十八-陈象-1}
陈象，袁州新喻人也。少为县吏，一旦愤激为文，有西汉风骨，著《贯子》十篇。南平王钟传镇豫章，以羔雁聘之。累迁行军司马，御史大夫。传薨，象复佐其子文政。为淮师攻陷，象被擒送维扬，戮之。象颇师黄老，讫至于此，莫知所自也。《唐摭言》一○。

## 顾　云

1. []{#唐轶二十八-顾云-1}
顾云，大顺中制同羊昭业等十人修史。云在江淮，遇高逢休谏议。时刘子长仆射清名雅誉，充塞绅；其弟崇望，复在中书。云以逢休与子长旧交，将造门希致先容，逢休许之久矣。云临岐请书，逢休授之一函，甚草创。云微有惑，因潜启阅之，凡一幅，并不言云，但曰：「羊昭业等拟将一尺三寸汗脚，踏他烧残龙尾道。懿宗皇帝虽薄德不任，被前件人罗织，执大政者亦大悠悠。」云吁叹而已。《唐摭言》一二。又《广记》二六五引。《唐诗纪事》六七。

2. []{#唐轶二十八-顾云-2}
黄箓擅场，星辰备位。顾云博士为高燕公草斋词云：「天静则星辰可摘。」奇险之句施于至敬，可乎？《北梦琐言》七。

3. []{#唐轶二十八-顾云-3}
见高骈[22](#唐轶二十七-高骈-22)。

## 王敬傲

1. []{#唐轶二十八-王敬傲-1}
唐干符之际，黄巢盗据两京，长安士大夫避地北游者多矣。时有前翰林待诏王敬傲，长安人，能碁善琴，风骨清峻。初自蒲坂历于并，并帅郑从谠以相国镇汾晋，傲谒之，不见礼。后又之邺，时罗绍威新立，方抚士卒，务在战争，敬傲在邺中数岁。时李山甫文笔雄徤，名著一方，适于道观中与敬傲相遇，又有李处士亦善抚琴，山甫谓二客曰：「《幽兰》、《绿水》，可得闻乎？」敬傲即应命而奏之，声清韵古，感动神爽。曲终，敬傲潜然返袂云：「忆在咸通，王庭秋夜，供奉至尊之际，不意流离于此也。」李处士亦为《白鹤》之操。山甫援毫抒思，以诗赠曰：「《幽兰》《绿水》耿清音，叹息先生枉用心。世上几时曾好古，人前何必苦霑襟。」余句未成。山甫亦自黯然，悲其未遇也。王生因别弹一曲，坐客弥加悚敬，非寻常之品调。山甫遂命酒停弦，各引满数杯，俄而玉山俱倒。洎酒醒，山甫方从容问曰：「向来所操者何曲？他处未之有也。」王生曰：「某家习正音，奕世传受，自由德、顺以来，待诏金门之下，凡四世矣。其常所操弄，人众共知，唯嵇中散所受伶伦之曲，人皆谓绝于洛阳东市，而不知有传者。余得自先人，名之曰《广陵散》也。」山甫早疑其音韵殆似神工，又见王生之说，即知古之《广陵散》或传于世矣，遂成四韵，载于诗集。今山甫集中只标李处士，盖写录之误耳。由是李公常目待诏为王中散也。王生后又游常山，是时节帅王镕年在幼龄，初秉戎钺，方延多士，以广令名。时有李敻郎中、莫又玄秘书、萧珦员外、张道古，并英儒才学之士，咸自四集于文华馆。故待诏之琴碁，亦见礼于宾榻，岁时供给，莫不丰厚。王或命挥弦动轸，必大加锡遗焉。在常山十数年，甚承礼遇。敬傲每戴危冠，着高屐，优游啸咏而已。冬月亦葛巾单衣，体无绵纩，日醺酣于市。人咸怪异之。闻昭宗返正，辞归帝里，后不知所终。敬傲又能衣袖中翦纸为蜂蝶，举袂令飞，满于四座，或入人之襟袖，以手揽之，即复于故所也。常时咸疑有神仙之术。张道古与相善，每钦其道艺，曾著《王逸人传》，为此也。道古名𪾢，博学，善古文，读书万卷，而不好为诗。曾在张楚梦座上，时久旱，忽大雨，众宾皆喜而咏之，道古最后方成绝句曰：「亢旸今已久，喜雨自云倾。一点不斜去，极多时下成。」坐客重其文学之名，而哂其诗之拙也。《耳目记》（《广记》二○三）。

## 杨　篆

1. []{#唐轶二十八-杨篆-1}
杨篆员外干符中佐永宁刘丞相淮南幕，因游江失足坠水，待遣人归宅取衣，久之而不至。公闻之，命以衣授篆。少顷衣至，甚华靡，问之，乃护戎所赐，时中贵李全华监扬州。公闻之无言。后除起居舍人，为同列谮，改授驾部员外郎。由是一生坎轲。《唐摭言》九。

## 姚岩杰

1. []{#唐轶二十八-姚岩杰-1}
姚岩杰，梁国公元崇之裔孙。童丱聪悟绝伦，弱冠博通坟典；慕班固、司马迁为文，时称大儒。尝以诗酒放游江左，尤肆陵忽前达，旁若无人。干符中，颜标典鄱阳，鞠场亭宇初搆，岩杰纪其事，文成，粲然千余言；标欲刊去一两字，岩杰大怒。既而标以睚眦，已勒石，遂命覆碑于地，以牛车拽之，磨去其文。岩杰以一篇纪之曰：「为报颜公识我么？我心唯只与天和。眼前俗物关情少，醉后青山入意多；田子莫嫌弹铗恨，宁生休唱饭牛歌，圣朝若为苍生计，也合公车到薜萝！」卢子发牧歙州，岩杰在婺源，先以著述寄肇、肇知其人性使酒，以手书褒美，赠之以束帛，辞以兵火之后，郡中凋弊，无以迎逢大贤。岩杰复以长牋激之，始谓以文友相遇，千载一时。肇不得已，辍所乘马，迎至郡斋，馆谷如公卿礼。既而日肆傲睨，轻视子发。子发尝以篇咏诧于岩杰曰：「明月照巴山。」岩杰笑曰：「明〔月〕照天下，奈何独照巴山耶！」子发惭不得意。无何，会于江亭，时蒯希逸在席，子发改令曰：「目前取一联象。令主曰：『远望渔舟，不阔尺八。』」岩杰遽饮酒一器，凭栏呕哕；须臾，即席还肇令曰：「凭栏一吐，已觉空喉。」有集二十卷，目曰《象溪子》。中和末，豫章大乱，岩杰苦河鱼之疾，寓于逆旅，竟不知其所终。《唐摭言》一〇。又《广记》二〇〇、二六六两引之。又《诗话总龟》前集三引。《唐诗纪事》六六。

## 归处讷

1. []{#唐轶二十八-归处讷-1}
归处讷者，归侍郎融之曾孙也。多游秦陇，言足是非，在事者无不以金帛酒食弥缝之，畏其咏也。或见人衣鲜华，即念诗曰：「昂藏骑马出朱门，服色鲜华不可论。尽是杀人方始得，一丝丝上有冤魂。」黄巢犯京后，守亮、守信等悉为杨军容复恭义儿，势夺诸侯，亦一时之威也。归有不平之色，咏虺汉以刺之曰：「草头灰面恶形仪，尽是军容表里儿。昔日水牛攀角上，而今细马劈腰骑。钱多内藏犹嫌少，位等三公尚厌卑。更有一般堪笑处，镀金牙齿咬银匙。」又咏奸汉云：「轻唇利舌傍侯门，送谄承颜日日新。爱与大官添弟子，能将小药献夫人。秤头不放分毫过，对面常如割骨贫。更有一般奸太，聚钱唯趂买金银。」又代村妇咏边将曰：「紫袍金带不须夸，动便经年镇海涯。争似我家田舍壻，朝驱牛去还家。」又有石校书钦若，本东川人，文章四六，与王超齐名。天复初，应举，值大驾东迁，蜀路不通，干戈继起，遂客寄天水，荏苒一纪有余。后知父亡，方乃举恸，广于寺院，追荐忏罪而已。归与石遽因小隙，荼毒咏之，石氏声名因兹减价。诗曰：「十二年来匿父丧，三年之罪遣谁当？如今追荐应无益，已被牛头煮几场。」《鉴诫录》一○。

## 李曜　吴圆

1. []{#唐轶二十八-李曜-1} []{#唐轶二十八-吴圆-1}
唐尚书李曜罢歙州，与吴圆交代，有佐酒录事名媚川，聪明敏慧，李颇留意，而已纳营籍妓韶光，托于替人，令存恤之。临发洪饮，不胜离情，有诗曰：「经年理郡少欢娱，为习干戈间饮徒。今日临行尽交割，分明收取媚川珠。」吴答曰：「曳履优容日日欢，须言达德倍汍澜。韶光今已输先手，领得𧏖珠掌内看。」《抒情诗》（《广记》二五二）。《南部新书》（《诗话总龟》前集二三）。

## 皇甫枚

1. []{#唐轶二十八-皇甫枚-1}
光启中僖宗在梁州，秋九月，皇甫枚将赴调行在，与所亲裴宜城者偕行。十月，自相州西抵高平县，县西南四十里登山越玉溪。其日行旅稍稀，烟云昼晦，日昃风劲，惑于多歧。上一长坂，下视有茅屋数间，槿篱疏散，其中有喧语声，乃延望之。少顷，有村妇出自西厢之北，著黄故衣，蓬头败屦，连呼之不顾，但俛首而复入。乃循坂东南下，得及其居，至则荆扉横葛，萦带其上，茨棘罗生于其庭，略无人踪，如涉一二年者矣。枚与裴生愕立久之，复登坂长望，见官道有人行，乃策蹇驴赴之。至则邮吏将往端氏县者也，乃与俱焉。是夜宿端氏。《三水小牍》（《广记》三五三）。

## 卢　休

1. []{#唐轶二十八-卢休-1}
见吴融[2](#唐轶三十-吴融-2)。

## 孟　棨

1. []{#唐轶二十八-孟棨-1}
孟棨年长于小魏公。放榜日，棨出行曲谢，沆泣曰：「先辈，吾师也。」沆泣，棨亦泣。棨出入场籍三十余年。《唐摭言》四。

## 夏侯泽

1. []{#唐轶二十八-夏侯泽-1}
牙娘居曲中，亦流辈翘举者。性轻率，惟以伤人肌肤为事。故硖州夏侯表中泽，相国少子，离辞年自比员刺硖州不到任。及第中甲科，皆流品知闻者，宴集尤盛。而表中性疏猛，不拘言语，或因醉戏之，为牙娘批颊，伤其面颇甚。翼日期集于师门，同年多窃视之，表中因厉声曰：「昨日子女牙娘抓破泽顋。」同年皆骇然。裴公俛首而哂，不能举者久之。裴公瓒，其年主司。今小天赵为山，每因宴席，偏眷牙娘，谓之郡君。为山内子，予从母妹也，甚明悟，为山颇惮之。或亲姻中闻为山属意牙娘，遂以告其内子。他日为山自外归，内子谓为山曰：「今日颜色甚悦畅，定应是见郡君也。」为山愕然久之，无言以答，亦终不敢诘其言之所来。《北里志》。

## 郑合敬

1. []{#唐轶二十八-郑合敬-1}
郑合敬先辈及第后，宿平康里，诗曰：「春来无处不闲行，楚润相看别有情。好是五更残酒醒，时时闻唤状元声。」楚娘字润卿，妓之尤者。　《北里志》。《唐摭言》三。　案：郑合敬，《诗话总龟》前集三误作郑谷。

## 刘　覃

1. []{#唐轶二十八-刘覃-1}
新进士尤重樱桃宴。干符四年，永宁刘公第二子覃及第；时公以故相镇淮南，敕邸吏日以银一铤资覃醵罚，而覃所费往往数倍。邸吏以闻，公命取足而已。会时及荐新状元，方议醵率，覃潜遣人厚以金帛预购数十硕矣。于是独置是宴，大会公卿。时京国樱桃初出；虽贵达未适口，而覃山积铺席，复和以糖酪者，人享蛮榼一小盎，亦不啻数升。以至参御辈，靡不霑足。《唐摭言》三。又《广记》四一一引。

2. []{#唐轶二十八-刘覃-2}
干符四年，诸先辈月灯阁打毬之会，时同年悉集。无何，为两军打毬，军将数辈，私较于是。新人排比既盛，勉强迟留，用抑其锐。刘覃谓同年曰：「仆能为群公小挫彼骄，必令解去，如何？」状元已下应声请之。覃因跨马执杖，跃而揖之曰：「新进士刘覃拟陪奉，可乎？」诸辈皆喜。覃驰骤击拂，风驱电逝，彼皆眎。俄策得毬子，向空磔之，莫知所在。数辈慙沮，僶俛而去。时阁下数千人因之大呼笑，久而方止。《唐摭言》三。

3. []{#唐轶二十八-刘覃-3}
天水僊哥，字绛真，住于南曲中。善谈谑，能歌令，常为席纠，宽猛得所。其姿容亦常常，但蕴藉不恶，时贤雅尚之，因鼓其声价耳。故右史郑休范仁表尝在席上赠诗曰：「严吹如何下太清，玉肌无奈六铢轻。虽知不是流霞酌，愿听云和瑟一声。」刘覃登第，年十六七，永宁相国邺之爱子。自广陵入举，辎重数十车，名马数十驷，时同年郑賨先辈扇之，郑賨本吴人，或荐裴赞为东床，因与名士相接，素无操守，粗有词学。干符四年，裴公致其捷，与覃同年，因诣事覃，以求维扬幕，不慎廉隅，猥亵财利，又薄其中馈，竟为时辈所弃斥。极嗜欲于长安中。天水之齿甚长于覃，但闻众誉天水，亦不知其妍丑。所由辈潜与天水计议，每令辞以他事，重难其来。覃则连增所购，终无难色。会他日天水实有所苦，不赴召，覃殊不知信，增缗不已。所由辈又利其所乞，且不忠告，而终不至。时有户部府吏李全者户部炼子也。居其里中，能制诸妓，覃闻，立使召之，授以金花银榼可二斤许，全贪其重赂，经入曲追天水，入兜舆中，相与至宴所。至则蓬头垢面，涕泗交下，搴帘一覩，亟使舁回，而所费已百余金矣。《北里志》。

## 郑　賨

1. []{#唐轶二十八-郑賨-1}
见刘覃[3](#唐轶二十八-刘覃-3)。

## 赵光远

1. []{#唐轶二十八-赵光远-1}
赵光远，丞相隐弟子，幼而聪悟。咸通、干符中，以为气焰温、李，因之恃才不拘小节，常将领子弟，恣游侠斜，著《北里志》，颇述其事。《唐摭言》一〇。　案：《北里志》著者为孙棨。

2. []{#唐轶二十八-赵光远-2}
杨妙儿者，居前曲，从东第四五家。本亦为名辈，后老退为假母。居第最宽洁，宾甚翕集。长妓曰莱儿，字逢僊，貌不甚扬，齿不卑矣。但利口巧言，诙谐臻妙。陈设居止处，如好事士流之家，由是见者多惑之。进士天水光远，故山北之子，年甚富，与莱儿殊相悬，而一见溺之，终不能舍。莱儿亦以光远聪悟俊少，尤谄附之，又以俱善章程，愈相知爱。天水未应举时，已相昵狎矣。及应举，自以俊才，期于一战而取。莱儿亦谓之万全，是岁冬大夸于宾客，指光远为一鸣先辈。及光远下第，京师小子弟自南院径取道诣莱儿以快之。莱儿正盛饰立于门前以俟榜，小子弟辈马上念诗以谑之曰：「尽道莱儿口可凭，一冬夸壻好声名。适来安远门前见，光远何曾解一鸣。」莱儿尚未信，应声嘲答曰：「黄口小儿口没凭，逡巡看取第三名。孝廉持水添瓶子，莫向街头乱椀鸣。」其敏捷皆此类也。是春，莱儿毷氉久不痊于光远。京师以宴下第者谓之打毷氉。光远尝以长句诗题莱儿室曰：「鱼钥兽环斜掩门，萋萋芳草忆王孙。醉凭青琐窥韩寿，困掷金梭恼谢鲲。不夜珠光连玉匣，辟寒钗影落瑶樽。欲知明惠多情态，役尽江淹别后魂。」莱儿酬之曰：「长者车尘每到门，长卿非慕卓王孙。定知羽翼难随凤，却喜波涛未化鲲。娇别翠钿粘去袂，醉歌金雀碎残樽。多情多病年应促，早办名香为返魂。」莱儿乱离前有阛阓豪家以金帛聘之，置于他所，人颇思之，不得复覩。莱儿以敏妙诱引宾客，倍于诸妓，榷利甚厚，而假母杨氏未尝优恤。莱儿因大诟假母，拂衣而去，后假母泣诉于他宾。次妓曰永儿，字齐卿，婉约于莱儿，无他能。今相国萧司徒遘甚眷之，在翰苑时，每知闻间为之致宴，必约定名占之。次妓曰迎儿，既乏丰姿，又拙戏谑，多劲词以忤宾客。次妓曰桂儿，最少，亦窘于貌，但慕莱儿之为人，雅于逢迎。《北里志》。

## 邵安石

1. []{#唐轶二十八-邵安石-1}
邵安石，连州人也。高湘侍郎南迁归阙，途次连江，安石以所业投献遇知，遂挈至辇下。湘主文，安石擢第，诗人章碣赋《东都望幸》诗刺之：「懒修珠翠上高台，眉月连娟恨不开。纵使东巡也无益，君王自领美人来。」《唐摭言》九。《古今诗话》（《诗话总龟》前集三七）。《唐诗纪事》六一。

## 温　定

1. []{#唐轶二十八-温定-1}
干符丁酉岁，关宴甲于常年。有温定者，久困场屋，坦率自恣，尤愤时之浮薄，设奇以侮之。至其日，蒙衣肩舆，金翠之饰，敻出于众，侍婢皆称是，徘徊于柳阴之下。俄顷，诸公自露棚移乐登鹢首，既而谓是豪贵，其中姝丽，因遣促舟而进，莫不注视于此，或肆调谑不已。群兴方酣，定乃于帘间垂足，定膝胫伟而毳。众忽覩之，皆掩袂，亟命回舟避之。或曰：「此必温定矣！」《唐摭言》三。又《广记》二六五引。

## 卢嗣业

1. []{#唐轶二十八-卢嗣业-1}
见孙偓[3](#唐轶二十九-孙偓-3)。

## 皇甫颖

1. []{#唐轶二十八-皇甫颖-1}
皇甫颖早以清操著称，干符中及第。时四郊多垒，颖以垂堂之诫，绝意禄位，隐于鹿门别墅，寻以疾终。《唐摭言》八。

## 李廷璧

1. []{#唐轶二十八-李廷璧-1}
李廷璧干符中试夜，于铺内偶获袄子半臂一对，廷璧起取衣之。同铺赏之曰：「此得非神授！」逡巡有一人擒捉，大呼云：「捉得偷衣贼也！」《唐摭言》九。

2. []{#唐轶二十八-李廷璧-2}
李廷璧二十年应举，方于蜀中策名。歌篇靡丽，诗韵精能。尝为舒州军倅，其妻猜妬，一日铃阁连宴，三宵不归。妻达意云：「来必刃之。」泣告州牧，徙居佛寺，浃辰晦迹。因咏《愁》诗曰：「到来难遣去难留，着骨黏心万事休。潘岳愁丝生鬓里，婕妤悲色上眉头。长途诗尽空骑马，远雁声初独倚楼。更有相思不相见，酒醒灯背月如钩。」《抒情集》（《广记》二七二）。《诗话总龟》前集四四作李延璧。

## 于　棁

1. []{#唐轶二十八-于棁-1}
于棁旧名韬玉，长兴相国兄子。贵主视之如己子，莫不委之家政，往往与于关节，由是众议喧然。广明初，崔厚侍郎榜，贵主力取鼎甲，榜除之夕，为设庭燎，仍为宴具，以候同年展敬。选内人美少者十余辈，执烛跨乘列于长兴西门。既而将入辨色，有朱衣吏驰报曰：「胡子郎君未及第。」胡子，棁小字。诸炬应声掷之于地。巢寇难后，于川中及第，依栖田令孜矣。或曰，棁及第非令孜力，后依其门耳。《唐摭言》九。

2. []{#唐轶二十八-于棁-2}
见俞洛真[1](#唐轶二十八-俞洛真-1)。

## 黄郁　李瑞

1. []{#唐轶二十八-黄郁-1} []{#唐轶二十八-李瑞-1}
黄郁，三衢人，早游田令孜门，擢进士第，历正郎金紫。李瑞，曲江人，亦受知于令孜，擢进士第，又为令孜宾佐，俱为孔鲁公所嫌。文德中，与郁俱陷刑网。《唐摭言》九。　案：《唐语林》三引此，黄郁作华郁。

## 于化茂

1. []{#唐轶二十八-于化茂-1}
唐僖宗时，于化茂颇有学问，依栖中丞蔡授门馆。一日告去，作《燕离巢》诗云：「旧垒危巢泥已堕，今年因傍社前归。连云大厦无栖处，更向谁家门户飞？」主人见诗怆然，复留。《青琐高议》前集五。

## 张南本

1. []{#唐轶二十八-张南本-1}
张南本者，不知何许人也，中和年寓止蜀城。攻画佛像人物、龙王神鬼，有《金谷园图》、《勘书图》、《诗会图》、《白居易叩齿图》、《高丽王行香图》。今圣寿寺中门宾头卢变相，东廊下灵山佛会，大圣慈寺华严阁下东畔大悲变相，竹溪院六祖，兴善院大悲菩萨、八明王、孔雀王变相，并南本笔。相传南本于金华寺大殿画明王八躯，才毕，有一老僧入寺蹶仆于门下，初不知是画，但见大殿遭火所焚。其时孙位画水，南本画火，代无及者。世之水火，皆无定质，唯此二公之画，冠绝今古。僖宗驾回之后，府主陈太师于宝历寺置水陆院，请南本画天神地祇、三官五帝、雷公电母、岳渎神仙、自古帝王、蜀中诸庙一百二十余帧，千怪万异，神鬼龙兽，魍魉魑魅，错杂其间，时称大手笔也。至孟蜀时被人模搨，窃换真本，鬻与荆湖人去。今所存，伪本耳。伪本淳化年遭贼搓劫，已皆散失。　《益州名画录》上。《图画见闻志》二。《宣和画谱》二。《图绘宝鉴》二。

## 孙　位

1. []{#唐轶二十八-孙位-1}
孙位者，东越人也。僖宗皇帝车驾在蜀，自京入蜀，号会稽山人。性情疏野，襟抱超然，虽好饮酒，未尝沈酩。禅僧道士常与往还，豪贵相请，礼有少慢，纵赠千金，难留一笔，惟好事者时得其画焉。光启年，应天寺无智禅师请画山石两堵，龙水两堵，寺门东畔画东方天王及部从两堵；昭觉寺休梦长老请画浮沤先生松石墨竹一堵，倣润州高座寺张僧繇《战胜》一堵。两寺天王部众，人鬼相杂，矛戟鼓吹，纵横驰突，交加戞击，欲有声响。鹰犬之类，皆三五笔而成，弓弦斧柄之属，并掇笔而描，如从绳而正矣。其有龙拏水汹，千状万态，势欲飞动，松石墨竹，笔精墨妙，雄壮气象，莫可记述，非天纵其能，情高格逸，其孰能与于此邪。悟达国师请于眉州福海院画行道天王、松石龙水两堵，并现存。不知其后有何所遇，改名遇矣。《益州名画录》上。《宣和画谱》二。《图绘宝鉴》二。

2. []{#唐轶二十八-孙位-2}
唐僖宗皇帝翠华西幸之年，有会稽山处士孙位随驾止蜀。位有道术，兼攻书画，皆妙得笔精。曾于应天寺门左壁上画天王一座，部从鬼神，奇怪斯存，笔势狂纵，莫之与京。三十余年无有敌者。景焕其先亦专书画，尝与翰林欧阳学士炯迺忘形之交，一日联骑同游兹寺，偶画右壁天王以对之。渤海在旁观其逸势，复书歌行一篇以纪之。续有草书僧梦龟后至，又请书之于廊壁上。故书画歌行，一日而就。倾城人看，阗咽寺中。成都之人故号为应天三绝。《野人闲话》（《广记》二一四）。《图画见闻志》六。《实宾录》四。

## 张　询

1. []{#唐轶二十八-张询-1}
张询者，南海人也。爰自乡荐下第，久住帝京，精于小笔。中和年随驾到蜀，与昭觉寺休梦长老故交，遂依托焉。忽一日，长老请于本寺大慈堂后留少笔踪，画一堵早景，一堵午景，一堵晚景，谓之《三时山》，盖貌吴中山水颇甚工。画毕之日，遇僖宗驾幸兹寺，尽日叹赏。王氏朝，皇太子简王欲要迁于东宫，为壁泥通枋移损不全，乃寝前命。今现存。《益州名画录》下。《图画见闻志》二。《宣和画谱》一○。《图绘宝鉴》二。

## 张素卿

1. []{#唐轶二十八-张素卿-1}
道士张素卿者，简州人也。少孤贫，性好画。在川主谯国夏侯公孜宅，多见隋唐名画，艺成之后，落拓无羁束，遂衣道士服。唯画道门尊像。豪贵之家，少得其画者。干符中，居青城山常道观焚修。至中和元年，僖宗皇帝遣使与赐紫道士杜光庭，封丈人山为希夷公。癸卯岁，素卿上表云：「五岳既已封王，丈人位居五岳之上，不可称公。」是岁勅宣改封五岳丈人为希夷真君，素卿赐紫。素卿有《老子过流沙图》、《五岳朝真图》、《九皇图》、《五星图》、《老人星图》、《二十四化真人像》、《太无先生像》。素卿于诸图画而能敏速，落锥之后，下笔如神，自始及终，更无改正。今龙兴观甚有画壁，年深皆尽颓损。余张百子堂板龛内门两畔龙虎两躯，素卿笔，现存。王蜀先主修青城山丈人观，请素卿于丈人真君殿上画五岳、四渎、十二溪女、山林溪沼树木诸神及岳渎曹吏，诡怪之质，生于笔端，上殿观者，无不恐惧。又于简州开元观画容成子、董仲舒、严君平、李阿、马自然、葛玄、长寿仙、黄初平、葛永𪻺、窦子明、左慈、苏躭十二仙君像，各写当初卖卜、卖药、书符、导引时真。笔踪洒落，彩画因循，当代名流，皆推画手。蜀检校太傅安公思谦，好古博雅，唐时名画，人皆献之，黄筌、滕昌祐、石恪，皆在其门馆，宾礼优厚。甲寅岁十一月十一日，值蜀主诞生之辰，安公进素卿所画十二仙真形十二帧，蜀主躭玩欣赏者久，因命翰林学士礼部侍郎欧阳炯次第赞之，令翰林待诏黄居宝八分书题之，凡有醮奏，于玉局开悬供养。干德三年，圣朝克复，吏部侍郎吕公余庆镇蜀日，求古画图书，并将进呈，斯画预焉。《益州名画录》上。《图画见闻志》六。《宣和画谱》二。《图绘宝鉴》二。

2. []{#唐轶二十八-张素卿-2}
西蜀道士张素卿，神仙人也。曾于青城山丈人观绘画五岳四渎真形并十二溪女数堵，笔迹遒健，精彩欲活，见之者心竦神悸，足不能进，实画中之奇绝也。蜀主累遣秘书少监黄筌令取模样，及下山，终不相类。因生日，或有收得素卿所画八仙真形八幅，以献孟昶，观古人之形相，见古人之笔妙，（欢）〔叹〕赏者久之，且曰：「非神仙之人，无以写神仙之质也。」赐物甚厚。一日，令伪翰林学士欧阳炯次第赞之，又遣水部员外郎黄居宝八分题之。每观其画，叹笔迹之纵逸；览其赞，赏文词之高古；视其书，爱点画之宏壮。顾谓八仙，不让三绝。八仙者。李己、容成、董仲舒、张道陵、严君平、李八百、长寿、葛永𪻺。《野人闲话》（《广记》二一四）。

## 石野猪

1. []{#唐轶二十八-石野猪-1}
见唐僖宗[4](#唐轶四-唐僖宗-4)。

## 王俳优

1. []{#唐轶二十八-王俳优-1}
唐干符中，绵竹王俳优者有巨力。每遇府中飨军宴客，先呈百戏，王生腰背一船，船中载十二人，舞《河传》一曲，略无困乏。《北梦琐言》（《广记》一九二）。

## 蒋　曙

1. []{#唐轶二十八-蒋曙-1}
蒋曙，中和初，自起居郎以弟兄因乱相离，遂屏迹邱园。因应天令节表请入道，从之。《唐摭言》八。

## 孙　泰

1. []{#唐轶二十八-孙泰-1}
孙泰，山阳人，少师皇甫颖，操守颇有古贤之风。泰妻即姨妹也。先是，姨老矣，以二子为托，曰：「其长损一目，汝可娶其女弟。」姨卒，泰娶其姊。或诘之，泰曰：「其人有废疾，非泰不可适。」众皆伏泰之义。尝于都市遇铁灯台，市之，而命洗刷，却银也，泰亟往还之。中和中，将家于义兴，置一别墅，用缗钱二百千。既半授之矣，泰游吴兴郡，约回日当诣所止。居两月，泰回，停舟徒步，复以余资授之，俾其人他徙。于时，覩一老妪，长恸数声，泰惊悸，召诘之。妪曰：「老妇常逮事翁姑于此，子孙不肖，为他人所有，故悲耳！」泰怃然久之，因绐曰：「吾适得京书，已别除官，固不可驻此也，所居且命尔子掌之。」言讫，解维而逝，不复返矣。子展，进士及第，入梁为省郎。《唐摭言》四。又《广记》一一七引。

## 从　谂

1. []{#唐轶二十八-从谂-1}
真定帅王公一日携诸子入赵州院，坐而问曰：「大王会么？」王曰：「不会。」师云：「自小持斋身已老，见人无力下禅床。」王公尤加礼重，翌日令客将传语，师下禅床受之。侍者问：「和尚见大王来，不下禅床，今日军将来，为甚么却下禅床？」师云：「非汝所知。第一等人来，禅床上接；中等人来，下禅床接；末等人来，三门外接。」《南部新书》辛。《景德传灯录》一○。

## 僊　哥

1. []{#唐轶二十八-僊哥-1}
见刘覃[3](#唐轶二十八-刘覃-3)。

## 楚　儿

1. []{#唐轶二十八-楚儿-1}
见郑昌图[6](#唐轶二十六-郑昌图-6)。

## 郑举举

1. []{#唐轶二十八-郑举举-1}
见孙偓[3](#唐轶二十九-孙偓-3)。

## 牙　娘

1. []{#唐轶二十八-牙娘-1}
见夏侯泽[1](#唐轶二十八-夏侯泽-1)。

## 颜令宾

1. []{#唐轶二十八-颜令宾-1}
颜令宾，居南曲中，举止风流，好尚甚雅，亦颇为时贤所厚。事笔砚，有词句。见举人，尽礼祗奉，多乞歌诗，以为留赠，五彩笺常满箱箧。后疾病且甚，值春暮景色晴和，命侍女扶坐于砌前，顾落花而长叹数四，因索笔题诗云：「气余三五喘，花剩两三枝。话别一樽酒，相邀无后期。」因教小童曰：「为我持此出宣阳，亲仁已来，逢见新第郎君及举人，即呈之云：曲中颜家娘子将来扶病奉候郎君。」因令其家设酒果以待。逡巡至者数人，遂张乐欢饮至暮，涕泗交下曰：「我不久矣，幸各制哀挽以送我。」初，其家必谓求赙送于诸客，甚喜。及闻其言，颇慊之。及卒，将瘗之日，得书数篇，其母拆视之，皆哀挽词也。母怒掷之于街中曰：「此岂救我朝夕也。」其邻有喜羌竹刘𫘞𫘞，聪爽能为曲子词，或云尝私于令宾，因取哀词数篇，教挽柩前同唱之，声甚悲怆。是日瘗于青门外。或有措大逢之，他日召𫘞𫘞使唱，𫘞𫘞尚记其四章。一曰：「昨日寻僊子，輀车忽在门。人生须到此，天道竟难论。客至皆连袂，谁来为鼓盆？不堪襟袖上，犹印旧眉痕。」二曰：「残春扶病饮，此夕最堪伤。梦幻一朝毕，风花几日狂。孤鸾徒照镜，独燕懒归梁。厚意那能展，含酸尊一觞。」三曰：「浪意何堪念，多情亦可悲。骏奔皆露胆，麏至尽齐眉。花坠有开日，月沉无出期。宁言掩丘后，宿草便离离。」四曰：「奄忽那如此，夭桃色正春。捧心还动我，掩面复何人？岱岳谁为道，逝川宁问津。临丧应有主，宋玉在西邻。」自是盛传于长安，挽者多唱之。或询𫘞曰：「宋玉在西，莫是你否？」𫘞哂曰：「大有宋玉在。」诸子皆知私于乐工。及邻里之人，极以为耻，递相掩覆。绛真因与诸子争全相谑，失言云：「莫倚居突肆。」既而甚有恨色。后有与绛真及诸子昵熟者，勤问之，终不言也。《北里志》。

## 杨莱儿　杨永儿

1. []{#唐轶二十八-杨莱儿-1} []{#唐轶二十八-杨永儿-1}
见赵光远[2](#唐轶二十八-赵光远-2)。

## 王小润　王福娘

1. []{#唐轶二十八-王小润-1} []{#唐轶二十八-王福娘-1}
见孙棨[1](#唐轶二十八-孙棨-1)。

## 俞洛真

1. []{#唐轶二十八-俞洛真-1}
俞洛真有风貌，且辩慧。顷曾出曲中，值故左揆于公，贵主许纳别室。于公琮尚广德公主，宣宗女也，颇有贤淑之誉。从子棁冒其季父，棁，珠之子。于公柄国时，颇用事，曾贬振州司户。后改名应举，左揆为力甚切，竟不得。后投迹今左广令孜门，因中第，遂佐十军。先通洛真而纳之，月余不能事，诸媵之间彰其迹，以告贵主，主即出之，亦获数百金。遂嫁一胥吏，未朞年而所有索尽，吏不能给，遂复入曲，携胥一女，亦当时绝色。洛真虽有风情，而淫冶任酒，殊无雅裁。亦时为席纠，颇善章程。郑右史仁表常与诗曰：「巧制新章拍指新，金罍巡举助精神。时时欲得横波盻，又怕回筹错指人。」离乱前两日，与进士李文远渭，渥之弟，今改名澣，其年初举，乘醉同诣之。文远一见，不胜爱慕。时日已抵晚，新月初升，因戏文远题诗曰：「引君来访洞中僊，新月如眉拂户前。领取嫦娥攀取桂，便从陵谷一时迁。」予题于楣间讫，先回。间两日，文远因同诣南院，文远言：「前者醉中题姓字于所诣，非宜也。回将撤去之。」及安上门，有自所居追予者曰：「潼关失守矣。」文远不肯中返，竟至南院。及回，固不暇前约，耸辔而归。及亲仁之里，已夺马纷纭矣，因仓皇而回，遂乃奔窜。因与文远思所题诗，真谶词也。《北里志》。

## 王苏苏

1. []{#唐轶二十八-王苏苏-1}
王苏苏，在南曲中，屋室宽博，巵馔有序。女昆仲数人，亦颇善谐谑。有进士李标者，自言李英公𪟝之后，久在大谏王致君门下，致君弟姪因与同诣焉。饮次，标题牕曰：「春暮花株遶户飞，王孙寻胜引尘衣。洞中僊子多情态，留住刘郎不放归。」苏苏先未识，不甘其题，因谓之曰：「阿谁留郎？君莫乱道。」遂取笔继之曰：「怪得犬惊鸡乱飞，羸童瘦马老麻衣。阿谁乱引闲人到，留住青蚨热赶归。」标性褊，头面通赤，命驾先归。后苏苏见王家郎君，辄询：「热赶郎在否？」《北里志》。

## 刘泰娘

1. []{#唐轶二十八-刘泰娘-1}
见孙棨[2](#唐轶二十八-孙棨-2)。

## 荆十三娘

1. []{#唐轶二十八-荆十三娘-1}
进士赵中行，家于温州，以豪侠为事。至苏州，旅止支山禅院僧房。有一女商荆十三娘，为亡夫设大祥斋，因慕赵，遂同载归扬州。赵以气义，耗荆之财，殊不介意。其友人李正郎弟三十九，爱一妓，为其父母夺与诸葛殷，李怅恨不已。时诸葛殷与吕用之幻惑高太尉，恣行威福，李惧祸，饮泣而已。偶话于荆娘，荆娘亦愤惋，谓李三十九郎曰：「此小事，我能为郎报讐。但请过江，于润州北固山六月六日正午时待我。」李亦依之。至期，荆氏以囊盛妓，兼致妓之父母首归于李。后与赵进士同入浙中，不知所止。《北梦琐言》八。又《广记》一九六引。

## 封　询

1. []{#唐轶二十八-封询-1}
渤海封夫人，讳询，字景文，天官侍郎敖孙也。诸兄皆贡士，有声名场。夫人气韵恬和，容止都雅，善草隶，工文章，盛饰则芙蕖出绿波，巧思则柳絮因风起。至于婉静之法，翦制之工，固不学而生知，婣党号为淑女。咸通戊子岁，始从媒贽，移天于殷门故秘省校书保晦遐构。遐构兄，余寮壻也。爱钟自出，姑实亲姨，夙夜蒸蒸，劬劳无怠。广明庚子岁，妖缠黄道，衅起白丁，关辅烽飞，辇毂遐狩，以天府陆海之盛，奄化于鲸鲵腹中。即冬十二月七日也，邦人大溃，校书自永宁里所居，尽室潜于兰陵里萧氏池台，地邻五门，以为贼不复入。至明日，群凶雾合，秘校遂为所俘。贼酋覩夫人之丽，将欲叱后乘以载之，夫人正色相拒，确然不移。诱说万辞，俱瞑目反背而莫顾。日将夕，贼因勃然起曰：「行则保罗绮于百龄，止则取齑粉于一剑。」夫人奋袂骂曰：「狂贼狂贼，我生于公卿高门，为士君子正室。琴瑟叶奏，凤凰和鸣，岂意昊天不容，降此大戾！守正而死，犹生之年，终不负秽抱羞于汝逆竖之手！」言讫，遇害。贼酋既去，秘校脱身来归，侍婢迎门白夫人逝矣。秘校拊膺失声而前，枕尸于股，大恸良久。挥泪于夫人面曰：「景文景文，即相见！」遂长号而绝。三婢子覩主父主母俱殒，乃相携投浚井而死。三水人曰：「噫，二主二天，实士女之丑行！至于临危抗节，乃丈夫难事，岂谓今见于女德哉！渤海之媛，汝阴之嫔，贞烈规仪，永光于彤管矣。」辛丑岁，遐构兄出自雍，话兹事。以余有《春秋》学，命笔削以备史官之阙。《三水小牍》下。《广记》三七〇。　案：「封询」，《新唐书·列女传》作「封绚」。

2. []{#唐轶二十八-封询-2}
唐进士殷保晦、妻封夫人，皆中朝士族也。殷公历官台省，始举进士时，文卷皆内子为之，动合规式，中外皆知。良人倜傥疏放，善与人交，未尝以文章为意。黄寇犯阙，夫妻遭难。初，封夫人就刃，殷公失声，双血被面。其从母为尼，亲见其祸，泣言于姻亲。愚于殷之中表闻之，方信古人云「泪尽继之以血」，哀痛之极也。《北梦琐言》一一。

## 李庭妻崔氏

1. []{#唐轶二十八-李庭妻崔氏-1}
陆存者，愚儒也，衰白之后，方调授汝州郏城令，时干符丁酉岁也。是秋，王仙芝党与起自海沂，来攻郡，途经郏城，存微服将遁，为贼所虏。其酋问曰：「汝何等人也？」存绐之曰：「某庖人也。」乃命溲面煎油作食所谓 者，移时不成。贼酋怒曰：「这汉谩语，把剑来！」存惧，急撮面，两手速拍，曰：「祖祖父父，世业世业。」众大笑，释之。时县尉李庭妻崔氏有殊色，贼至为所掠，将妻之，崔氏大诟曰：「我公卿家女，为士子妻，死乃缘命，岂受草贼污辱！」贼怒，刳其心而食。见者无不洒涕。《三水小牍》下。

## 杨奇鲲

1. []{#唐轶二十八-杨奇鲲-1}
见高骈[9](#唐轶二十七-高骈-9)。

## 伊　璠

1. []{#唐轶二十八-伊璠-1}
巢偷污踞宫阙，与安、朱之乱不侔。其间尤异者，各为好事传记。冠裳农贾，挈妻孥潜迹而出者，不可胜记，至有积月陷寇，终日逃避，竟不覩贼锋者。独前泾阳令伊璠为戎所得，屡脱命于刃下，其后血属相失，村服晦行，及蓝关，为猛兽搏而食之。祸患之来，其可苟免？《阙史》下。又《广记》一五八引。《唐诗纪事》七○。

# 唐人轶事汇编卷二十九

## 孔　纬

1. []{#唐轶二十九-孔纬-1}
孔纬拜官，教坊优伶继至，各求利市。石野猪独先行到，公有所赐，谓曰：「宅中甚阙，不得厚致，若有诸野猪，幸勿言也。」复有一伶继来，公索其笛，唤近阶，指笛窍问之曰：「何者是浣溪纱孔子？」伶大笑之。《北梦琐言》一○。又《广记》二五二引。《谐噱录》（陶本《说郛》三四）。按孔纬：《北梦琐言》原作「孔昭纬」，据《广记》改。

2. []{#唐轶二十九-孔纬-2}
鲁国公孔纬入相后，言于甥姪曰：「吾顷任兵部侍郎，与王晋公铎充弘文馆学士，判馆事，上任后，巡厅，晋公乃言曰：『余昔任兵部侍郎，与相国杜邠公悰充弘文馆直学士，判馆事，暮春，留余看牡丹于斯厅内，言曰：「此厅比令无逸无逸乃邠公子，终金州刺史。修之，止要一间，今壮丽如此。子殊不知，非久须为灰烬。」余闻此言，心常铭之。又语余曰：「明公将来亦据此座，犹或庶几，由公而下者，罹其事矣。」』以吾今日观之，则邠公之言得其大概矣。」是时昭宗纂承，孔纬入相，朝廷事体扫地无余，故纬感昔言而伤时也。《闻奇录》（《广记》五○○）。《玉泉子》。

3. []{#唐轶二十九-孔纬-3}
孔纬在中书，朱全忠并有数镇，兵力强盛，表请盐铁印。诏下宰相议之，纬力争不从，谓其下邸吏曰：「朱公若收盐铁印，非兴兵不可。」全忠寻止。后韩建讨太原不利，为张濬所误，贬之。它日昭宗欲再攻凤翔，以问纬，纬曰：「凤翔，天子西门。若自去窟穴，受制一面，即大事去矣。」昭宗曰：「卿是朕贤臣，殊未达时事。」纬曰：「陛下以臣为贤，是谤臣也。臣若贤，肯立于陛下之朝？」因称疾，以太子太师致仕。卒于华下。《北梦琐言》一四。

4. []{#唐轶二十九-孔纬-4}
唐末乱离，渴于救时之术。孔相国纬，每朝士上封事，不暇周览，但曰：「古今存亡，某知之矣。未审所陈利害，其要如何。」盖鄙其不达变也。《北梦琐言》七。

## 张　濬

1. []{#唐轶二十九-张濬-1}
唐黄巢犯阙，僖宗幸蜀，张相国濬白身未有名第，时在河中永乐庄居。里有一道人，或麻衣，或羽帔，不可亲狎。一日，张在村路前行，后有唤：「张三十四郎，驾前待尔破贼。」回顾，乃是此道人。相国曰：「某一布衣耳，何阶缘而能破贼乎？」道人勉其入蜀，适遇相国圣善疾苦，未果南行，道者乃遗两粒丹曰：「服此可十年无恙。」相国得药奉亲，所疾痊复。后历登台辅，道者亦不复见。破贼之说，何其验哉！《北梦琐言》四。又《广记》八五引。

2. []{#唐轶二十九-张濬-2}
旧例，士子不与内官交游。十军军容田令孜擅回天之力，僖皇播迁，行至洋源，百官未集，阙人掌诰。乐朋龟侍郎亦及行在，因谒中尉，仍请中外，由是荐之，充翰林学士。张濬相自处士除起居郎，亦出子方之门，皆申中外之敬。洎车驾到蜀，朝士毕集。一日，中尉为宰相开筵，学士洎张起居同预焉。张公耻于对众设拜，乃先谒中尉，便施谢酒之敬，中尉讶之。俄者宾主即席，坐定，中尉白诸相曰：「某与起居，清浊异流，曾蒙中外。既虑玷辱，何惮改更！今日猥地谢酒，即又不可。」张公惭惧交集，自此甚为群彦薄之。乐公举进士，初陈启事，谒李昭侍郎自媒云：「别于九经书史及老庄洎《八都赋》外，著八百卷书，请垂比试。」诚有学问也，然于制诰不甚简当，时人或未可之。《北梦琐言》五。又《广记》二三九引。

3. []{#唐轶二十九-张濬-3}
唐宰相张濬常与朝士于万寿寺阅牡丹而饮，俄有雨降，抵暮不息，群公饮酣未阑。左右伶人皆御前供奉第一部者，恃宠肆狂，无所畏惮，其间一辈曰张隐，忽跃出，扬声引词曰：「位乖燮理致伤残，四面墙匡不忍看。正是花时堪下泪，相公何必更追欢。」告讫遂去。阖席愕然，相眄失色，一时俱散。张但慙恨而已。《南楚新闻》（《广记》二五七）。

4. []{#唐轶二十九-张濬-4}
张相濬富于权略，素不知兵。昭宗朝，亲统扈驾六师，往讨太原，遂至失律，陷其副帅侍郎孙揆。寻谋班师，路由平阳。平阳即蒲之属郡也，牧守姓张，即蒲帅王珂之大校。珂变诈难测，复虑军旅经过，落其诡计，濬乃先数程而行，泊于平阳之传舍。六军相次，由阴地关而进。濬深忌晋牧，复不敢除之。张于一舍郊迎，既驻邮亭，濬令张使君升厅，茶酒设食毕，复命茶酒，不令暂起，仍留晚食。食讫，已晡时，又不令起，即更茶数瓯，至张灯，乃许辞去。自旦及暮，不交一言，口中咀少物，遥观一如交谈之状。珂性多疑，动有警察，时侦事者寻已密报之，云：「敕史与相国密话竟夕。」珂果疑，召张问之曰：「相国与尔自旦至暮所话何？」对云：「并不交言。」王殊不信，谓其不诚，戮之。六师乃假途归京，了无纤虑。后判邦计，诸道各致纨绮之类，并不受之，乃命专人面付之，曰：「尔述吾意，以此物改充军行所费之物，锅、幕布、槽、啖马药，土产所共之物，咸请备之。」于是诸藩镇欣然奉之。以至军行十万，所要无阙，皆心匠之所规画。梁祖忌之，潜令刺客杀之于长水庄上。《玉堂闲话》（《广记》一九○）。

5. []{#唐轶二十九-张濬-5}
〔天复〕二年，昭宗自凤翔遗金吾将军李俨赍御札自巫峡间道潜行，宣告吴王杨行密，为讨伐逆贼朱全忠事。李俨者，宰臣张濬男。其张濬先为都统讨太原，退军，朝贬，韩建力救，不赴贬所，只在三峰，其男留行在，乃授金吾将军。昭宗差来，宣告于吴王行密。朱全忠探知，张濬一门尽遭杀戮。《唐补纪》（《通鉴考异》二七）。

6. []{#唐轶二十九-张濬-6}
唐相国张濬二子，一曰义师，即小字也，本名格，为蜀相；一曰兴师，忘其名。后号李将军，名俨，与父达军机于淮海，亦遇害也。格与兴师，昆弟俊迈，而尚矫谲，皆有父风。兴师幼年出宅门，见其门僧，忘其名。传相国处分，七笞之，其僧解后，莫知何罪。俄而相国召僧坐安，见其词色不怿，因问之，僧以：「郎君传相国处分见怪，未知罪名。」相国惊骇惭谢，以：「儿子狂骇，幸师慈悲。」回至堂前，唤兴师怒责之，且曰：「汝见僧何罪，而敢造次？」对曰：「今日虽无罪过，想其向来隐恶不少，是以笞之。」相国不觉失笑。《北梦琐言》九。

## 崔昭纬

1. []{#唐轶二十九-崔昭纬-1}
见张曙[1](#唐轶三十-张曙-1)。

2. []{#唐轶二十九-崔昭纬-2}
见王行瑜[1](#唐轶二十九-王行瑜-1)。

## 崔昭矩

1. []{#唐轶二十九-崔昭矩-1}
崔昭矩，大顺中裴公下状元及第。翌日，兄昭纬登庸。王倜，丞相鲁公抟之子。倜及第，翌日抟登庸，王倜过堂别见。《唐摭言》八。又《广记》一八三引。　案：鲁公抟，原作「曾公损」，误，据《新唐书·王抟传》改。

2. []{#唐轶二十九-崔昭矩-2}
唐进士崔昭矩为状元，有进士团所由，动静举罚。一日，所由疏失，状元笞之。逡巡，所由谢伏于阶前，对诸进士曰：「崔十五郎不合于同年前面瞋决所由，请罚若干。」博陵无言以对。《北梦琐言》一一。

## 郑延昌

1. []{#唐轶二十九-郑延昌-1}
见温宪[1](#唐轶三十-温宪-1)。

## 孙　偓

1. []{#唐轶二十九-孙偓-1}
长安城有孙家宅，居之数世，堂室甚古。其堂前一柱，忽生槐枝。孙氏初犹障蔽之，不欲人见。朞年之后，渐渐滋茂，以至柱身通体而变，坏其屋上冲，秘藏不及。衣冠士庶之来观者，车马填咽。不久，偓处岩廊，储居节制，人以为应三槐之朕。亦甚异也。近有孙炜，乃偓之嗣，备言其事。《玉堂闲话》（《广记》一三八）。

2. []{#唐轶二十九-孙偓-2}
孙龙光偓，崔澹下状元及第。前一年，尝梦积木数百，偓践履往复。既而请一李处士圆之，处士曰：「贺喜郎君，来年必是状元，何者？已居众材之上也。」《唐摭言》八。又《广记》一八三引。

3. []{#唐轶二十九-孙偓-3}
郑举举者，居曲中，亦善令章，尝与绛真互为席纠。而充博非貌者，但负流品，巧谈谐，亦为诸朝士所眷。常有名贤醵宴，辟数妓，举举者预焉，今左谏王致君调、右貂郑礼臣彀、夕拜孙文府储、小天赵为山崇皆在席。时礼臣初入内庭，矜夸不已，致君已下倦不能对，甚减欢情。举举知之，乃下筹指礼臣曰：「学士语太多。翰林学士虽甚贵甚美，亦在人耳。至如李骘、刘允承、雍章亦尝为之，又岂能增其声价耶？」致君已下皆跃起拜之，喜不自胜，致礼臣因引满自饮，更不复有言。于是极欢至暮而罢，致君已下各取彩缯遗酬。孙龙光为状元，名偓，文府弟，为状元在干符五年。颇惑之，与同年侯彰臣潜、杜宁臣彦殊、崔勋美昭愿、赵延吉光逢、卢文举择、李茂勋茂蔼弟等数人，多在其舍，他人或不尽预。故同年卢嗣业诉醵罚钱，致诗于状元曰：「未识都知面，频输复分钱。苦心观笔砚，得志助花钿。徒步求秋赋，持杯给暮𫗴。力微多谢病，非不奉同年。」嗣业，简辞之子，少有词艺，无操守之誉。与同年非旧知闻，多称力穷不遵醵罚，故有此篇。曲内妓之头角者为都知，分管诸妓，俾追召匀齐，举举、绛真皆都知也。曲中常价一席四镮，见烛即倍，新郎君更倍其数，故云复分钱也。今左史刘郊文崇及第年，亦惑于举举。同年宴而举举有疾不来，其年酒纠多非举举，遂令同年李深之邀为酒纠。坐久，觉状元微哂，良久，乃吟一篇曰：「南行忽见李深之，手舞如蜚令不疑。任尔风流兼蕴藉，天生不似郑都知。」《北里志》。《唐语林》七。

4. []{#唐轶二十九-孙偓-4}
唐相国孙公偓，宽裕通简，不事矫异。常语于亲友曰：「凡人许己，务在得中。但士行无亏，不必太苦。以我之长，彰彼之短，以我之清，彰彼之浊。幸勿为之。」后谪居衡山，情抱坦然，不以放逐而怀戚戚。每对客座，而厮仆辈纷诟殴曳，仆于面前，相国凝然，似无所睹。谓客曰：「若以怒心逢彼，即方寸自挠矣。」其性度皆此类也。相国曾乘轺至蜀，诣杜光庭先生受箓，乃曰：「尝遇至人，话及时事，每有高栖之约。尔后虽登台辅，竟出官于南岳。」有诗寄杜先生，其要句云：「蜀国信难遇，楚乡心更愁。我行同范蠡，师举效浮丘。他日相逢处，多应在十洲。」唐末朝达罹谷水白马驿之祸，唯相国获免焉。《北梦琐言》四。又《诗话总龟》前集一九引。

## 李　磎

1. []{#唐轶二十九-李磎-1}
唐李相磎高才奥学，冠绝群彦，为朋党所排，洎登岩廊，似涉由径。虽然，亦才授也。制下之日，刘舍人崇鲁抱麻而哭之。李相斥其祖祢，条上其事，具表论之。又以彭城先德受贿饮酖，乃作《鹦鹉杯赋》，丑词讦切，人为寒心。朝士有识者阅其表曰：「何必多言！但云倒策侧龟于君前有诛，彭城子何所逃刑？」时以为然。《北梦琐言》四。

2. []{#唐轶二十九-李磎-2}
见王行瑜[1](#唐轶二十九-王行瑜-1)。

3. []{#唐轶二十九-李磎-3}
司空图侍郎撰李公磎行状，以公有出伦之才，为时辈妬忌，罹于非横。其平生著文有《百家著诸心要文集》三十卷、《品流志》五卷、《易之心要》三卷、《注论语》一部、《明无为》上下二一作三。篇、《义说》一篇。仓卒之辰，焚于贼火，时人无所闻也。惜哉！阳春白雪，世人寡和，岂虚言也！《北梦琐言》六。

## 李　渷

1. []{#唐轶二十九-李渷-1}
干宁二年，崔凝榜放，贬合州刺史。先是李渷附于中贵，既愤退黜，百计摧之，上亦深器渷文学，因之蕴怒，密旨令内人于门搜索怀挟，至于巾屦，靡有不至。《唐摭言》一四。

2. []{#唐轶二十九-李渷-2}
唐晋相李渷，磎相之子也。文学渊奥，迥出辈流，于时公相之子弟无能及者。应举时，文卷行《明易先生书》，又有《答明易先生书》，朝士览之，不测涯涘，即其他文章可知也。然恃才躁进，竟罹非祸。尔后磎相追雪，赠太子太师，谥曰文，司空图撰行状。渷赠礼部员外郎。先是刘崇鲁舍人撰磎相麻，因而贬黜。磎以大彭先世因赃仰药，撰《鹦鹉杯赋》。李渷酬词云：「玉犬吠天关，彩童哭仙吏。一封红篆书，为奏尘寰事。八极鼇柱倾，四溟龙鬣沸。长庚冷有芒，文曲淡无气。乌轮不再中，黄沙瘗腥鬼。请帝命真官，临云启金匮。方与清华宫，重正紫极位。旷古雨露恩，安得借一作惜。沾施。生人血欲尽，欃枪无饱意。」甚有文义焉。《北梦琐言》七。

## 陆希声

1. []{#唐轶二十九-陆希声-1}
见陆翶[1](#)。

2. []{#唐轶二十九-陆希声-2}
钱邓州若水尝言，古之善书，鲜有得笔法者。唐陆希声得之，凡五字：、押、钩、格、抵。用笔双钩，则点画遒劲，而尽妙矣，谓之拨镫法。希声自言，昔二王皆传此法，自斯公以至阳冰亦传之。希声以授沙门光。光入长安为翰林供奉，希声犹未达，以诗寄光曰：「笔下龙蛇似有神，天池雷雨变逡巡。寄言昔日不龟手，应念江头洴澼人。」光感其言，因引荐希声于贵幸，后至宰相。刁衎言，江南后主得此法，书绝劲，复增二字，曰导、送。《杨文公谈苑》（《宋朝事实类苑》五○、《类说》五三）。《诗话总龟》前集二六。《宣和书谱》四。《唐诗纪事》四八。《书小史》一○。

3. []{#唐轶二十九-陆希声-3}
见光1。

4. []{#唐轶二十九-陆希声-4}
唐陆希声自称遁叟。《海录碎事》八下。

5. []{#唐轶二十九-陆希声-5}
余媚娘，适周氏，夫亡，以介洁自守。陆希声使媒游说，媚娘曰：「陆郎中不置侧室及女奴，则可为妇。」希声诺之。娶二年，劈牋沫墨，更唱迭和。媚娘又能馔五色脍，妙不可及。无何，希声纳蕣英，媚娘许之，希声以为诚然，既共居，畧无他说。候希声它适，将蕣英闭室中，手刃杀之，碎其肌体，盛以二大合，封题云「送物归别墅」。阍吏异之，送京兆狱，媚娘遂就极典。《丽情集》（《类说》二九）。

## 徐彦若

1. []{#唐轶二十九-徐彦若-1}
故事：南曹郎既闻除目，如偶然忽变改授他人，纵未领命，亦不复还省矣。南海端揆为主客员外时，有除翰林学士之命。既还省，吏忽报除目下，员外徐彦若除翰林学士。端揆以己未承旨，乃驾而将复治故厅。至省，省门子前曰：「员外已受报出省，不可更入南曹。」例举不敢避，遂退。彦若，公相之子，能驰誉清显，中尉杨复恭善之，故能变致中授耳。《金华子》上。

2. []{#唐轶二十九-徐彦若-2}
唐干宁中，荆南成令公汭曾为僧，盗据渚宫，寻即真命。末年骋辨，每事标特。初以澧、（郎）〔朗〕旧在巡属，为土豪雷满所据，奏请割隶。相国徐公彦若在中书，不为处置，由是衔之。相国出镇番禺，路由渚宫，成令虽加接延，而常怏怏。馔后更席而坐，诡辩锋起。相国曰：「令公位尊方面，自比桓文；雷满者，偏州一伙草贼耳。令公不能加兵而怨朝廷乎？」成公赧焉而屈，东海文雅高谈，听之亹亹。成令虽甚敬惮，犹以岭外黄茅瘴患者发落而戏曰：「黄茅瘴，望相公保重。」相国曰：「南海黄茅瘴，不死成和尚。」盖讥成令曾为僧也，终席惭耻之。《北梦琐言》五。又《广记》二五七引。《续世说》六。

3. []{#唐轶二十九-徐彦若-3}
见徐商[3](#唐轶二十五-徐商-3)。

## 卢光启

1. []{#唐轶二十九-卢光启-1}
卢相光启，先人伏刑，尔后弟兄修饰赴举，因谓亲知曰：「此乃开荒也。」然其立性周谨。进取多涂，著《初举子》一卷，即进取诸事。皆此类也。策名后，敭历台省。受知于租庸张濬，清河出征并、汾，卢每致书疏，凡一事别为一幅，朝士至今效之。盖八行重叠别纸，自公始也。唐末举人不问士行文艺，但勤于请谒，号曰精切，亦楷法于范阳公尔。其族弟汝弼尝为张相出征判官，传檄四方，其略云：「致赤子之流离，自朱邪之版荡。」自谓人曰：「天生朱邪赤子，供我之笔也。」俊迈亦有族昆之风。《北梦琐言》四。又《广记》一八三引。

## 郑　綮

1. []{#唐轶二十九-郑綮-1}
唐相国郑綮虽有诗名，本无廊庙之望。尝典庐州，吴王杨行密为本州步奏官，因有遗阙而笞责之。然其儒懦清慎，弘农常重之。昭宗时，吴王雄据淮海，朝廷务行姑息，因盛言郑公之德，由是登庸，中外惊骇。于时皇纲已紊，四方多故，相国既无施展，事必依违。太原兵至渭北，天子震恐，渴于攘却之术，相国奏对，请于文宣王谥号中加一「哲」字。其不究时病，率此类也。同列以其忝窃，每讥侮之。相国乃题诗于中书壁上，其词曰：「侧坡蛆昆仑，蚁子竞来拖。一朝白雨下，无钝无喽啰。」意者以时运将衰，纵有才智，亦不能康济，当有玉石俱焚之虑也。时亦然之。相国《题老僧》诗云：「日照西山雪，老僧门未开。冻缾粘柱础，宿火焰炉灰。童子病归去，鹿麑寒入来。」常云：「此诗属对，可以称衡，重轻不偏也。」或曰：「相国近有新诗否？」对曰：「诗思在灞桥风雪中驴子上，此处何以得之？」盖言平生苦心也。《北梦琐言》七。又《广记》二六一引。《古今诗话》（《诗话总龟》前集二六）。《唐诗纪事》六五。《溪诗话》二。

## 朱　朴

1. []{#唐轶二十九-朱朴-1}
光化中，朱朴自毛诗博士登庸。恃其口辩，可以立致太平，由藩邸引导，闻于昭宗，遂有此拜。对敭之日，面陈时事数条，每言「臣必为陛下致之」。洎操大柄，无以施展，自是恩泽日衰，中外腾沸。内宴日，俳优穆刀陵作念经行者，至御前曰：「若是朱相，即是非相。」翌日出官。时人曰：拔士为相，自古有也。君子不耻其言之不出，耻躬之不逮。况唐末丧乱，天下阻兵，虽负奇才，不能谋画，而朱公一儒生，以区区辩给，欲整其乱，祗自取辱焉。涓缕未申，勍敌已至，勤教乐僮吹筚篥，甚为识者所责也。《北梦琐言》六。又《广记》二五二引。

2. []{#唐轶二十九-朱朴-2}
朴亦有文词，托识诸王下吏人以通意旨，言：「方今宰相皆非时才，至令宗社不安，频有倾动。若使朴在相位，月余能致太平。」诸王以为然，乃奏天听。翌日，宣唤，顾问机宜，便入中书，令参知政事。诸相座愕然莫测，听其筹谟。经四五月，并无所闻，遂贬出岭外。《唐补纪》（《通鉴考异》二六）。

3. []{#唐轶二十九-朱朴-3}
唐昭宗出幸华州，方强藩悍镇，远近为梗，思得特起奇士任之，以成中兴之业。水部郎中何迎，表荐国子博士朱朴才如谢安，朴所善方士许岩士得幸，出入禁中，亦言朴有经济才。上连日召对，朴有口辩，上悦之，曰：「朕虽非太宗，得卿如魏征矣。」上愤天下之乱，朴自言得为宰相，月余可致太平，遂拜为相。制出，中外大惊。《唐制诏》有制词，学士韩仪所撰，曰：「梦傅岩而得真相，则商道中兴；猎渭滨而载献臣，则周朝致理。朕自逢多难，渴𥩟英贤，暗祷鬼神，明祈日月。果得哲辅，契予勤求。朱朴学业优深，识用精敏，久徊翔而不振，弥贞吉以自多。朕知其才，遂召与语。理乱立分于言下，闻所未闻；兵农皆在于术中，得所未得。不觉前席，为之改容；须委化权，用昌衰运。自我拔奇，宁拘品秩；百度群伦，俟尔康济。」其美如此。仪者偓之兄，所谓「暗祷鬼神，明祈日月」之语，必当时所授旨意也。朴为相才半年而罢。后贬郴州司户参军，制云：「不为自审之谋，苟窃相援之力，实因奸幸，潜致显荣。亦谓术可弭兵，学能活国，冒半岁容身之赞，无一朝辅政之功。唯辱中台，颇兴群论。」呜呼！昭宗当王室艰危之际，无知人之明，拔朴于庶僚中，位诸公衮，以今观之，适足诒后人讥笑。《新史》赞谓：「捭豚臑而拒䝙牙，趣亡而已。」悲夫！《容斋续笔》一一。

## 陆　扆

1. []{#唐轶二十九-陆扆-1}
陆扆举进士，属僖宗幸梁洋，随驾至行在。与中书舍人郑损同止逆旅。扆为宰相韦昭度所知，欲身事之速了，屡告昭度，昭度曰：「奈已深夏，复使何人为主司？」扆以郑损对。昭度从之，因令扆致意。牓帖皆扆自定。其年六月，状头及第。后在翰林署，时苦热，同列戏之曰：「今日好造牓天。」然扆名冠一时，兄弟三人，时谓三陆，希声及威也。《北梦琐言》（《广记》一八三引，所引较原书卷四详）。案：「兄弟三人」，原书卷四作「朝中陆氏三人」，是。据《新唐书·宰相世系表》，三人并非兄弟。

2. []{#唐轶二十九-陆扆-2}
郑损舍人，光启中随驾在兴元，丞相陆公扆为状元。先是扆与损同止逆旅，扆于时出丞相文忠公之门，切于了却身事。时已六月，恳叩公，希奏置举场。公曰：「奈时深夏，复使何人为主司？」扆曰：「郑舍人其人也。」公然之。因请扆致谢于损，扆乃躬诣损拜请，其榜贴皆扆自定。《唐摭言》八。

3. []{#唐轶二十九-陆扆-3}
陆相扆出典夷陵时，有士子修谒，相国与之从容。因命酒劝此子，辞曰：「天性不饮酒。」相国曰：「诚如所言，已校五分矣。」盖平生悔吝若有十分，不为酒困，自然减半也。《北梦琐言》六。又《广记》二三三引。《南部新书》辛。

## 裴　贽

1. []{#唐轶二十九-裴贽-1}
贾泳父翛有义声。泳落拓不拘细碎，尝佐武臣倅晋州。昭宗幸蜀，三榜裴公时为前主客员外，客游至郡，泳接之傲睨。公尝簪笏造泳，泳戎装一揖曰：「主公尚书邀放鹞子，勿怪如此！」倥偬而退，贽颇衔之。后公三主文柄，泳两举为公所黜，既而谓门人曰：「贾泳潦倒可哀，吾当报之以德。」遂放及第。《唐摭言》一一。又《广记》一八三引。

2. []{#唐轶二十九-裴贽-2}
见王涣[1](#唐轶三十-王涣-1)。

## 崔　远

1. []{#唐轶二十九-崔远-1}
崔远家墅在长安城南，就中禊池产巨藕，贵重一时。相传为禊宝，又曰「玉臂龙」。《清异录》上。

## 裴　枢

1. []{#唐轶二十九-裴枢-1}
见聂师道[1](#唐轶三十四-聂师道-1)。

2. []{#唐轶二十九-裴枢-2}
梁祖欲以牙将张延范为太常卿，诸相议之。裴枢曰：「延范勋臣，幸有方镇节钺之命，何籍乐卿？恐非梁王之旨。」乃持之不与。裴终以此受祸。《南部新书》乙。

3. []{#唐轶二十九-裴枢-3}
见梁太祖[18](#)。

## 崔　胤

1. []{#唐轶二十九-崔胤-1}
唐崔相国慎猷廉察浙西日，有瓦棺寺持《法华经》僧为门徒。或有术士言「相国面上气色有贵子」，问其姙娠之所在，夫人洎妾媵间皆无所见。相国徐思之，乃召曾侍更衣官妓而示术士，曰：「果在此也。」及载诞日，腋下有文，相次分明，即瓦棺僧名也，因命其小字缁郎。年七岁，尚不食肉。一日有僧请见，乃掌其颊，谓曰：「既爱官爵，何不食肉？」自此方味荤血，即相国胤也。崔事，一说云是终南山僧，两存之。《北梦琐言》四。《唐语林》三。

2. []{#唐轶二十九-崔胤-2}
崔慎由镇西川，有异人张叟者，与迹熟，因谓之曰：「今四十无子，良可惧也。」叟曰：「为公求之。惟终南翠微寺有僧，绝粒五十五年矣，君宜遗之服玩，若爱而受之，则其嗣也。」崔如其言，遗以服玩，果受之。僧寻卒，遂生一男。叟复相之曰：「贵则过公，恐不得其终。」因字曰衲僧，又云缁郎。即胤也。《南部新书》丁。

3. []{#唐轶二十九-崔胤-3}
崔慎由初以未有儿息，颇以为念，有僧常游崔氏之门者，崔因告之，且问其计。僧曰：「请夫人盛饰而游长安大寺，有老僧院，即诣之。彼若不顾，更之他所，若顾我厚，宜厚结之，俾感动其心，则其后身为公子矣。」如其言，初适三处，不顾。后至一院，僧年近六十矣，接待甚勤至，崔亦厚施之，自是供施不绝。僧乃曰：「身老矣，自度无以报公，愿以后身为公之子。」不数年，僧卒，而四八生焉。或云：「手文有纲僧二字。」《玉堂闲话》（《广记》三八八）。

4. []{#唐轶二十九-崔胤-4}
见孙棨[1](#唐轶二十八-孙棨-1)。

5. []{#唐轶二十九-崔胤-5}
唐崔胤字垂休，宰相慎由子也。喜阴计，附离权强，其外自处若简重，而中险谲可畏。五拜相，权倾天下。人改呼油为麻膏，以避其父讳，而天下之人号胤为麻膏相公。《实宾录》一。《南部新书》甲。《海录碎事》七下。

6. []{#唐轶二十九-崔胤-6}
崔慎由工部尚书拜相，子允四入相。四入既当权，天下人呼油为有来麻汁。《唐书》（《广卓异记》六）。

7. []{#唐轶二十九-崔胤-7}
见赵匡凝[1](#唐轶二十九-赵匡凝-1)。

8. []{#唐轶二十九-崔胤-8}
唐昭宗以宦官怙权，骄恣难制，常有诛翦之意，宰相崔胤嫉忌尤甚。上敕胤，凡有密奏，当进囊封，勿于便殿启奏，以是宦者不之察。韩全诲等乃访京城美妇人数十以进，求宫中阴事，天子不之悟，胤谋渐泄。中官以重赂甘言，请藩臣以为城社，视崔胤眦裂。时因伏腊䜩聚，则相向流涕，辞旨诀别。会汴人寇同、华，知崔胤之谋，于是韩全诲引禁军，陈兵仗，逼帝幸凤翔。它日，崔胤与梁祖叶谋以诛阉宦，未久，祸亦及之，致族绝灭，识者归罪于崔胤。先是其季父安潜尝谓亲知曰：「灭吾族者，必缁儿也。」缁儿即胤小字。河东晋王李克用闻胤所为，谓宾友曰：「助贼为虐者，其崔胤乎？破国亡家，必在此人也。」《北梦琐言》一七。又《广记》二三九引。

9. []{#唐轶二十九-崔胤-9}
及事权既大，知朱温怀篡夺之志，虑一朝祸发，与国俱亡，因图自安之计。与朱温外貌相厚，私心渐异；与元规密为计划，倍招兵数，缮治铠甲，朝夕不止。朱温察之，乃阴令部下骁果数千，绐为散卒，于京师应募。胤每日教阅弓弩，梁卒伪示怯懦，或倒弓背矢，有若不能，胤莫之识。俄而朱友伦打毬坠死，温愈不悦。又闻胤欲挟天子出幸荆襄，温乃抗言：「胤将交乱天下，倾覆朝廷，宜急诛之，无令事发。」天子将罢胤知政事，贬太子宾客，郑元规循州司户。事未行，温子友谅引兵攻胤，诘旦，擒之，又攻郑元规于京府，擒之，崔、郑俱献首岐下。《唐太祖纪年录》（《通鉴考异》二七）。　案：《考异》曰：「《纪年录》云传首岐下，误也。」

10. []{#唐轶二十九-崔胤-10}
见唐昭宗[29](#唐轶四-唐昭宗-29)。

## 柳　璨

1. []{#唐轶二十九-柳璨-1}
见卢文焕[1](#唐轶三十-卢文焕-1)。

2. []{#唐轶二十九-柳璨-2}
臣史尝见光化二年，礼部侍郎赵光逢放柳璨及第，璨不多时便拜相。上事日，座主尚居散职，谒见之时，令朱衣吏连姓朗而赞之，全不优容，时议短之。然璨入相伏诛，并在二年内。呜呼，贱恩辜义，有如此者。《广卓异记》六。

## 杨　涉

1. []{#唐轶二十九-杨涉-1}
贾覃自言应举时从禽于鄠杜，忽于村店遇大僚避雨者，窃访之，乃主司杨侍郎涉。当时匆遽，不暇脱韦袴衣襕，褏卷投贽，杨公称叹再三。覃自以为必入等矣。及牓出，则无名。有私于杨公者，公曰：「覃好事业，但不脱衣袴，故为累耳。」《江南余载》上。

2. []{#唐轶二十九-杨涉-2}
见杨凝式[1](#唐轶三十三-杨凝式-1)。

## 韩　偓

1. []{#唐轶二十九-韩偓-1}
韩偓，即瞻之子也，兄仪。瞻与李义山同年，集中谓之韩冬郎是也。故题偓云：「七岁裁诗走马成。」冬郎，偓小名。偓，字致光，《南部新书》乙。

2. []{#唐轶二十九-韩偓-2}
昭宗召偓入院，试文五篇：《万邦咸宁赋》、《禹拜昌言诗》、《武臣授东川节度制》、《答佛詹国进贡书》、《批三功臣让图形表》。缴状云：「臣才不迈群，器非拔俗，待价既殊于椟玉，穷经有愧于籯金。遭逢清时，涵濡睿泽。峩冠振珮，已尘象阙之班；舐笔和铅，更辱金门之召。击钵谢捷，纂组非工，抚己循涯，以荣为惧。」《金銮密记》（张本《说郛》四、七五，陶本《说郛》四九）。

3. []{#唐轶二十九-韩偓-3}
韦贻范于凤翔围城中，挟李茂贞起复作相，偓当草制，抗论其不可。夜半，以授翰林院使。使，中人也，语偓曰：「学士无以性命为戏。」偓不答，扃户而寝。明日无麻制宣读，茂贞曰：「陛下命相，学士不肯草制，与反何异？」昭宗曰：「卿荐贻范，朕不敢拒；偓不草制，朕亦不拒，其如道理分明何！」《金銮密记》（《类说》七）。　案：韦贻范，原作「崔贻范」，误。

4. []{#唐轶二十九-韩偓-4}
韩偓，天复初入翰林。其年冬，车驾出幸凤翔，偓有扈从之功。返正初，上面许偓为相，奏云：「陛下运契中兴，当复用重德镇风俗。臣座主右仆射赵崇可以副陛下是选，乞回臣之命，授崇，天下幸甚。」上嘉叹。翌日，制用崇暨兵部侍郎王赞为相。时梁太祖在京，素闻崇之轻佻，赞复有嫌亹，驰入请见，于上前具言二公长短。上曰：「赵崇是偓荐。」时偓在侧，梁主叱之。偓奏曰：「臣不敢与大臣争。」上曰：「韩偓出。」寻谪官入闽。故偓有诗曰：「手风慵展八行书，眼暗休看九局图。窗里日光飞野马，桉前筠管长蒲卢。谋身拙为安蛇足，报国危曾捋虎须。满世可能无默识，未知谁拟试（秦）〔齐〕竽！」《唐摭言》六。又《广记》五〇〇引。《诗史》（《诗话总龟》前集四四）。《唐诗纪事》六五。

5. []{#唐轶二十九-韩偓-5}
昭宗末年，朱温篡形已成。韩偓在翰林，苏检数为经营入相，偓怒曰：「公不能有所为，今朝夕不济，乃欲以此相污耶！」昭宗欲相偓，偓辞，而荐赵崇。崔胤怒，使温谮而逐之。昭宗与之泣别，偓泣曰：「臣得远贬，及死乃幸，不忍见篡弑之辱也。」《鹤林玉露》乙编六。

6. []{#唐轶二十九-韩偓-6}
韩寅亮，偓之子也。尝为予言：偓捐馆之日，温陵帅闻其家藏箱笥颇多。而缄𫔎甚密，人罕见者，意其必有珍翫，使亲信发观，惟得烧残龙凤烛金缕红巾百余条，蜡泪尚新，巾香犹郁。有老仆泫然而言曰：「公为学士日，常视草金銮内殿，深夜方还翰苑。当时皆宫妓秉烛炬以送，公悉藏之。自西京之乱，得罪南迁，十不存一二矣。」余丱岁，延平家有老尼，尝说斯事，与寅亮之言颇同。尼即偓之妾云耳。《南唐近事》。

7. []{#唐轶二十九-韩偓-7}
见姚洎[1](#唐轶二十九-姚洎-1)。

8. []{#唐轶二十九-韩偓-8}
唐韩偓为诗极清丽，有手写诗百余篇，在其四世孙奕处。偓天复中避地泉州之南安县，子孙遂家焉。庆历中，予过南安，见奕出其手集，字极淳劲可爱。后数年，奕诣阙献之。以忠臣之后，得司士参军，终于殿中丞。又予在京师见偓《送光上人》诗，亦墨迹也，与此无异。《梦溪笔谈》一七。

9. []{#唐轶二十九-韩偓-9}
见和凝[3](#唐轶三十三-和凝-3)。

10. []{#唐轶二十九-韩偓-10}
韩偓字致光，京兆人。佐河中府，拜左拾遗，迁中书舍人，官至翰林学士。有诗集行于世，自号「玉山樵人」。所著歌诗颇多，其间绮丽得意者数百篇，往往脍炙人口。或乐工配入声律，粉墙椒壁窃咏者，不可胜纪。自谓「咀五色之灵芝，咽三清之瑞露」，不然，何清词丽句，如此之秀颖耶？考其字画，虽无誉于当世，然而行书亦复可喜。尝读其《题怀素草书诗》，云：「怪石奔秋涧，寒藤挂古松。若教临水畔，字字恐成龙」之句，非潜心字学，其作语不能迨此。后人有得其石本诗以赠，谓字体遒丽，辞句清逸，则知其茹芝饮露之语，不为过也。今御府所藏行书二。《宣和书谱》一○。

## 司空图

1. []{#唐轶二十九-司空图-1}
见卢献卿[1](#唐轶二十四-卢献卿-1)。

2. []{#唐轶二十九-司空图-2}
见王凝[2](#唐轶二十五-王凝-2)。

3. []{#唐轶二十九-司空图-3}
段章，咸通十年事前进士司空图。初，章以自僦为驭者，亦无异于他佣。是年夏，图归蒲久，以乏力，不足赒给，章乃谢去。广明庚子岁冬十二月，寇犯京，图寓居崇义里。九日，自里豪杨琼所，转匿常平仓下。将出，群盗继至，有拥戈拒门者，熟视良久，乃就持图手曰：「某段章也，系掳而来，未能自脱，然顾怀优养之仁。今乃相遇，天也。某所主曰张将军，喜下士，且幸偕往，必亡他。然且决免于暴横矣。」图誓以不辱。章惘然泣下，导至通衢，即别去。图因此得自开远门宵遯，至咸阳桥，复遇牓者韩钧济之，乃抵鄠县，因达于行在。司空图《段章传》（《广记》二七五）。

4. []{#唐轶二十九-司空图-4}
见裴度[16](#唐轶十九-裴度-16)。

5. []{#唐轶二十九-司空图-5}
河中节度使王重荣请图撰碑，得绢数千匹，图致于虞乡市心，恣乡人所取，一日而尽。是时盗贼充斥，独不入王官谷。河中士人依图避难，获全者甚众。《五代史阙文》。

6. []{#唐轶二十九-司空图-6}
司空图侍郎旧隐三峰。天祐末，移居中条山王官谷。其谷周回十余里，泉石之美，冠于此山。北岩之上有瀑水流注谷中，溉良田数顷。至今为司空氏之庄宅，子孙犹存。《贾氏谈录》。

7. []{#唐轶二十九-司空图-7}
司空图隐于中条山，芟松枝为笔管。人问之，曰：「幽人笔正当如是。」《汗漫录》（《云仙杂记》一）。

8. []{#唐轶二十九-司空图-8}
见郑谷[1](#唐轶三十-郑谷-1)。

9. []{#唐轶二十九-司空图-9}
司空图谓镜曰：「容成侯金烱」，又曰「寿光先生」。《续博物志》（《类说》二三）。《白孔六帖》一三。　案：此出司空图《容城侯传》。

## 刘崇彝

1. []{#唐轶二十九-刘崇彝-1}
唐世刘崇望弟兄五人，内四人皆登进士第，仕至将相丞郎。其元昆崇彝不及第，官至省郎，生五男，每院各与一人为后。崇彝留一男，少有才思，一旦心疾，唯染翰草制诰，褒贬朝中卿相，咸摭其实，骨肉间惧闻于外，旋取烬之。宛为掌诰之美，竟废于时。《北梦琐言》一一。

## 刘崇龟

1. []{#唐轶二十九-刘崇龟-1}
蔡州伯父院诸兄皆少孤，洎南海子长擢第之日，伯母安定胡氏已年尊矣。诘早僮仆捷至，穆氏长阿姨入贺北堂，伯母方起，未离寝榻。问安之后，虑惊尊情，不敢遽闻，但嬉笑于前。久之忽问曰：「小娘今日何喜色之甚耶？」对曰：「亦只缘有事甚喜。」伯母怡然久之，曰：「我知也，是郎将及第耶！」言讫满目泫然，左右因之不觉皆流涕。吁！长仁之念周，而永慕之情至，诚非淳挚也，不能感物。《金华子》下。

2. []{#唐轶二十九-刘崇龟-2}
见徐彦若[1](#唐轶二十九-徐彦若-1)。

3. []{#唐轶二十九-刘崇龟-3}
刘崇龟镇南海之岁，有富商子少年而白皙，稍殊于稗贩之伍。泊船于江岸，上有门楼，中见一姬年二十余，艳态妖容，非常所覩，亦不避人，得以纵其目逆。乘便复言：「某黄昏当诣宅矣。」无难色，颔之，微哂而已。既昏暝，果启扉伺之。此子未及赴约，有盗者径入行窃，见一房无烛，即突入之。姬即欣然而就之，盗乃谓其见擒，以庖刀刺之，遗刀而逸。其家亦未之觉。商客之子旋至，方入其户，即践其血，汰而仆地，初谓其水，以手扪之，闻鲜血之气未已。又扪着有人卧，遂走出，径登船，一夜解维，比明，已行百余里。其家迹其血至江岸，遂陈状之。主者讼穷诘岸上居人，云：某日夜，有某客船一夜径发。即差人追及，械于圉室，拷掠备至。具实吐之，唯不招杀人。其家以庖刀纳于府主矣。府主乃下令曰：「某日大设，合境庖丁宜集于毬场，以候宰杀。」屠者既集，乃传令曰：「今日既已，可翌日而至。」乃各留刀于厨而去。府主乃命取诸人刀，以杀人之刀换下一口。来早，各令诣衙请刀，诸人皆认本刀而去，唯一屠最在后，不肯持刀去。府主乃诘之，对曰：「此非某刀。」又诘以何人刀，即曰：「此合是某乙者。」乃问其住止之处，即命擒之，则已窜矣。于是乃以他囚之合处死者，以代商人之子，侵夜毙之于市。窜者之家，旦夕潜令人伺之。既毙其假囚，不一两夕，果归家，即擒之。具首杀人之咎，遂置于法。商人之子夜入人家，以奸罪杖背而已。彭城公之察狱，可谓明矣。《玉堂闲话》（《广记》一七二）。《疑狱集》三。《折狱龟鉴》一。

4. []{#唐轶二十九-刘崇龟-4}
唐刘仆射崇龟以清俭自居，甚招物论。尝召同列餐苦荬饆𫗩，朝士有知其矫，乃潜问小苍头曰：「仆射晨餐何物？」苍头曰：「泼生吃了也。」朝士闻而哂之。及镇番禺，效吴隐之为人，京国亲知贫乏者颙俟濡救，但画荔枝图，自作赋以遗之。后薨于岭表，扶护灵榇，经渚宫，家人鬻海珍珠翠于市，时人讥之。《北梦琐言》三。又《广记》二三八引。

5. []{#唐轶二十九-刘崇龟-5}
广南刘仆射崇龟常有台辅之望，必谓罢镇，便期直上。罗浮处士夏侯生有道，彭城重之，因问将来之事，夏生言其不入相，发后三千里，有不测之事。洎归阙，至中路得疾而薨。《北梦琐言》七。又《广记》二二三引。

## 刘崇鲁

1. []{#唐轶二十九-刘崇鲁-1}
见李磎[1](#唐轶二十九-李磎-1)。

## 赵光逢

1. []{#唐轶二十九-赵光逢-1}
光化二年，赵光逢放柳璨及第。光逢后三年不迁，时璨自内庭大拜，光逢始以左丞征入。未几，璨坐罪诛死，光逢膺大用，居重地十余岁，七表乞骸，守司空致仕。居二年，复征拜上相。《唐摭言》一五。又《广记》一八四引。

2. []{#唐轶二十九-赵光逢-2}
赵光逢为司徒致仕，光裔入相有日，省问其兄，语及政事。他日光逢署其户曰：「请不言中书事。」其端静也如此。《南部新书》癸。

3. []{#唐轶二十九-赵光逢-3}
太傅致仕赵光逢，仕唐及梁，薨于天成中。文学德行，风神秀异，号曰玉界尺。敭历台省，入翰林，御史中丞，梁时同平章事。时以两登廊庙，四退丘园，百行五常，不欺暗室，绅仰之。《北梦琐言》一九。又《广记》一六四引。《南部新书》乙。《五总志》。

4. []{#唐轶二十九-赵光逢-4}
赵光逢奴往淮壖，偶得一石，四边玲珑类火。光逢爱之，名曰「圆光石」。《清异录》上。

## 孙　揆

1. []{#唐轶二十九-孙揆-1}
唐末，朝廷围太原不克，以宰相张濬为都统，华帅韩建为副使，泽潞孙揆尚书以本道兵会伐。军容使杨复恭与张相不叶，逗挠其师，因而自溃，由是贬张相为绣州牧。孙尚书为太原所执，诟骂元戎李公克用，以狗猪代之。李公大怒，俾以锯解，虽加苦楚，而锯齿不行。八座乃谓曰：「死狗猪，解人须用板夹，然后可得行，汝何以知之？」由此施板而锯，方行未绝间，骂声不歇。何乃壮而不怖，斯则君子之儒，必有勇也。近者刘知俊自梁奔秦，自秦奔蜀，骁暴之声，天下咸闻焉。蜀先主坐其惨酷而诛之，受戮日，章皇万端，乞命不暇，行刑者嗟而笑之。比孙帅，何勇怯之不侔也。孙揆尚书少年不慧，涕泪狼籍，蒙然而已。十五岁适然一变，非唯时俊，乃烈士也。　《北梦琐言》四。

## 赵　崇

1. []{#唐轶二十九-赵崇-1}
见夏侯泽[1](#唐轶二十八-夏侯泽-1)。

2. []{#唐轶二十九-赵崇-2}
唐赵大夫崇凝重清介，门无杂宾。慕王蒙、刘真长之风也，标格清峻，不为文章，号曰无字碑。每遇转官，旧例各举一人自代，亚台未尝举人，云朝中无可代己也。世亦以此少之。梁相张策尝为僧，返俗应举，亚台鄙之。或曰：「刘轲、蔡京，得非僧乎？」亚台曰：「刘、蔡辈虽作僧，未为人知，翻然贡艺，有何不可？张策衣冠子弟，无故出家，不能参禅访道，抗迹尘外，乃于御帘前进诗，希望恩泽。如此行止，岂掩人口？某十度知举，十度斥之。」清河公乃东依梁主而求际会。盖为天水拒弃，竟为梁相也。《北梦琐言》三。又《广记》五〇〇引。

3. []{#唐轶二十九-赵崇-3}
见张策[1](#唐轶三十二-张策-1)。

4. []{#唐轶二十九-赵崇-4}
见韩偓[4](#唐轶二十九-韩偓-4)。

5. []{#唐轶二十九-赵崇-5}
唐昭宗时，翰林学士韩偓荐赵崇为相，崇时为御史大夫。梁祖尝言于昭皇：「赵崇是轻薄团头，于鄂州坐上佯不识骆驼，呼为山驴王。」遂阻三事之拜。《实宾录》一四。《南部新书》甲。《谐噱录》（陶本《说郛》三四）。

6. []{#唐轶二十九-赵崇-6}
见崔慎由[4](#唐轶二十四-崔慎由-4)。

## 薛昭俭

1. []{#唐轶二十九-薛昭俭-1}
薛昭俭，昭纬之兄也。咸通末数举不第。先达每接之，即问曰：「贤弟早晚应举？」昭俭知难而退。《唐摭官》一五。

## 薛昭纬

1. []{#唐轶二十九-薛昭纬-1}
薛侍郎昭纬气貌昏浊，杜紫微唇厚，温庭筠号温锺馗，不称才名也。薛侍郎未登第前，就肆买鞋，鞋主曰：「秀士脚第几？」对曰：「与昭纬作脚来，未曾与立行第也。」《北梦琐言》一○。又《广记》二五二引。

2. []{#唐轶二十九-薛昭纬-2}
薛保逊，大中朝尤肆轻佻，因之侵侮诸叔，故自起居舍人贬洗马而卒。其子昭纬，颇有父风，尝任祠部员外，时李系任小仪，王荛任小宾，正旦立仗班退，昭纬朗吟曰：「左金乌而右玉兔，天子旌旗。」荛遽请下句，昭纬应声答曰：「上李系而下王荛，小人行缀。」闻者靡不大哂。天复中，自台丞累贬登州司马，中书舍人颜荛当制，略曰：「陵轹诸父，代嗣其凶。」《唐摭言》一二。又《广记》二五六引。《唐诗纪事》六七。

3. []{#唐轶二十九-薛昭纬-3}
唐薛澄州昭纬，即保逊之子也，恃才傲物，亦有父风。每入朝省，弄笏而行，旁若无人。好唱《浣溪纱》词。知举后，有一门生辞归乡里，临岐献规曰：「侍郎重德，某乃受恩。尔后请不弄笏与唱《浣溪纱》，即某幸也。」时人谓之至言。有小吏常学其行步揖逊，公知之，乃召谓曰：「试于庭前，学得似则恕尔罪。」于是下帘拥姬妾而观。小吏安详傲然，举动酷似。笑而舍之。《北梦琐言》四。又《广记》二六六引。

4. []{#唐轶二十九-薛昭纬-4}
唐薛昭纬侍郎恃才与地，邻于傲物。常以宰辅自许，切于大拜。于时梁太祖已兼四镇，兵力渐大，有问鼎之心，速于传禅。薛公衔命梁国，梁祖令客将约回。乃谓谒者曰：「大君有命，无容却回。」速辔前迈。既至夷门，梁祖不获已而出迎接，见薛公标韵词辩，方始改观。自是宴接，莫不款曲。一日，梁祖话及鹰鹞，薛公祗对，盛言鸷鸟之俊，梁祖欣然，谓其亦曾放弄。归馆后传语送鹞子一头。薛生致书感谢，仍对来人戒僮仆曰：「令公所赐，真须爱惜，可以纸裹安鞲袋中。」来人失笑，闻于使衙。《北梦琐言》一二。又《广记》二六六引。

5. []{#唐轶二十九-薛昭纬-5}
薛昭纬经巢贼之乱，流离道途，往来绝粮。遇一旧识银工，邀昭纬饮食甚丰。以诗谢之曰：「一楪氊羹数十根，盘中犹更有红鳞。早知文字多辛苦，悔不当初学治银。」《南楚新闻》（张本《说郛》七三、陶本《说郛》四六）。又《类说》四五引。

6. []{#唐轶二十九-薛昭纬-6}
南平王钟传在江西。有衙门吏孔知让新治第，昼有一星陨于庭中。知让方甚恶之，求典外戎，以空其第。岁余，御史中丞薛昭纬贬官至豫章，传取此第以居之，后遂卒于是。《稽神录》三。又《广记》一四五引。

## 张道古

1. []{#唐轶二十九-张道古-1}
干符中，道古在王镕幕府，一日，久旱得雨，众宾赋诗，道古最后曰：「亢阳今已久，嘉雨自云倾。一点不斜去，极多时下成。」《唐诗纪事》七一。参见王敬傲[1](#唐轶二十八-王敬傲-1)。

2. []{#唐轶二十九-张道古-2}
初，拾遗张道古贡「五危二乱」表，黜居于蜀。后闻驾走西岐，又迁东洛，皆契「五危」之事，悉归「二乱」之源，因吟一章，上蜀王八丈，诗曰：「封章才达冕旒前，黜诏俄离玉座端。二乱岂由明主用，五危终被佞臣弹。西巡凤府非为固，东播銮舆卒未安。谏疏至今如可在，谁能更与读书看。」《鉴诫录》一。《唐诗纪事》七一。

3. []{#唐轶二十九-张道古-3}
昭宗之代，张拾遗道古因贡「五危二乱」表叙兴废之事，遂黜于蜀。时王太祖辟为安抚判官。张所为古僻，不徇时情，逐在导江县名，卖卜遣日。及太祖登极，每思其贤，遣使诏之，屡征不起。复上章疏，词旨是非，帝遂诛之，瘗于五墓之地。郑云叟在华山闻之，吟诗哭曰：「曾陈章疏忤昭皇，扑落西南事可伤。岂使谏臣终屈辱，直疑天道恶忠良。生前卖卜居三蜀，死后驰名徧大唐。谁是乱来修史者，说君须到笔头忙。」《鉴诫录》四。

4. []{#唐轶二十九-张道古-4}
唐天复中，张道古，沧州蒲台县人。擢进士第，拜左补阙。文学甚富，介僻不群。因上「五危二乱」表，左授施掾，尔后入蜀。先是，所陈「二乱」疏云：「只今刘备、孙权，已生于世矣。」惧为蜀主所憾，无路栖托。洎逢开创，诚思征召，为幕寮排摈，卒不齿录，竟罹非命也。尝自筮，遇凶卦，预造一穴，题表云：「唐左补阙张道古墓。」后果遇害而瘗之。人有获其上蜀主书遗藳，极言幕寮掩其才学，不为延誉。又非违时变，盘桓取祸之流也。补阙深于彖象，著书号《易题》数卷，行于世。《北梦琐言》五。

5. []{#唐轶二十九-张道古-5}
道古，临淄人。景福中进士，释褐为著作郎，迁右拾遗。播迁之后，方镇阻兵，道古上危乱疏云：「只今刘备、孙权，已生于世矣。」谪施州司户参军。后入蜀，王氏闻而憾之。乃变姓名，卖卜导江青城市中。建开国，召为武部郎中，至玉垒关，谓所亲曰：「吾唐室谏臣，终不能拳跽与鸡犬同食，虽召必再贬。于死之日，葬我于关东不毛之地，题曰唐（佐辅）〔左〕补阙张道古墓。」后遇害。妻亦继亡，蜀主悯之，俾祔葬焉。《唐诗纪事》七一。《十国春秋》四二。

## 杨贻德

1. []{#唐轶二十九-杨贻德-1}
唐干宁中，补阙杨贻德，华族科名，德孤道直，不容于时，请告华阴。方属京国扰攘，乃谋南来，藏迹于江陵闾巷，僦居不露行止，旅舍无烟，藜藿不给，未尝陨获。于时成中令延接朝客，士有依刘之言。弘农韬藏，不及门宇。一旦堂帖追回，成令惊讶，以为闻听不至，阙申情礼，兼以入翰苑秉钧轴期之。补阙曰：「人之官职，又非妄图，令公过饰，何当奖遇。今宰相何必要某，至于垂搜罗之命？他日不过作南中一刺史尔，此际必有奉扰。」中令赠三百缗，只受三十缗，办装所賸却纳。朝廷号为「铁补阙」。未久，除道州收，却经江陵，告成令求十人散从官衣装，五十千行资，他无所要。成令甚重之。他日栖南岳，与玄泰布衲、遁希禅师同居车箱源双泉。归本长老得祖印于杨公。既殁，家人亦终，似得悬解之道也。本公得禅道于三贤，乃郑起先辈为愚话之。《北梦琐言》一二。

## 裴廷裕

1. []{#唐轶二十九-裴廷裕-1}
小归尚书榜，裴起部与邠之李抟先辈旧友。抟以诗贺廷裕曰：「铜梁千里曙云开，仙箓新从紫府来。天上也张新羽翼，世间无复旧尘埃。嘉祯果中君平卜，贺喜须斟卓氏杯。应笑戎藩刀笔吏，至今泥滓曝鱼鳃。」既而复以二十八字谑之曰：「曾随风水化凡鳞，安上门前一字新。闻道蜀江风景好，不知何似杏园春？」裴有六韵答曰：「何劳问我成都事，亦报君知便纳降。蜀柳笼堤烟矗矗，海棠当户燕双双。富春不并穷师子，濯锦全胜旱曲江。高卷绛纱杨氏宅，时主文寓杨子巷，故有此句。半垂红袖薛涛窗。浣花泛鹢诗千首，静众寻梅酒百缸。若说弦歌与风景，主人兼是碧油幢。」《唐摭言》三。又《诗话总龟》前集二八引。《唐诗纪事》六一。

2. []{#唐轶二十九-裴廷裕-2}
见姚洎[2](#唐轶二十九-姚洎-2)。

## 姚　洎

1. []{#唐轶二十九-姚洎-1}
唐韩偓与姚洎皆为翰林学士，从昭宗幸岐。偓每与两敕使会棋，两使稍不胜，洎即以手坏之，偓呼为「白鹦鹉」。如此者不一。若洎不在坐，两使将输，必大呼「白鹦鹉」，洎应声而至，即为坏局。偓曰：「求知之道，一何卑耶？」因拨局而起。《实宾录》八。

2. []{#唐轶二十九-姚洎-2}
裴廷裕，干宁中在内庭，文书敏捷，号为下水船。梁太祖受禅，姚洎为学士，尝从容，上问及廷裕行止，洎对曰：「顷岁左迁，今闻旅寄衡水。」上曰：「颇知其人构思甚捷。」对曰：「向在翰林，号为下水船。」太祖应声谓洎曰：「卿便是上水船也。」洎微笑，深有慙色。议者以洎为急滩头上水船也。《唐摭言》一三。又《广记》二五七引。《鸡跖集》（《类说》二九）。《唐诗纪事》六一。

3. []{#唐轶二十九-姚洎-3}
后唐姚相名洎，善谈吐，仍多辩捷。表兄弟崔沂侍郎戏之曰：「洎训肉汁，胡为名？」洎无以酬之。然洎亦训至。《北梦琐言》八。

## 颜　荛

1. []{#唐轶二十九-颜荛-1}
颜给事荛谪官，没于湖外。尝自草墓志。性躁急不能容物，其志词云：「寓于东吴，与吴郡陆龟蒙为诗文之交，一纪无渝。龟蒙卒，为其就木至穴，情礼不缺。其后即故谏议大夫高公丞之、故丞相陆公扆二君，于荛至死不变。其余面交，皆如携手过市，见利即解携而去，莫我知也。复有吏部尚书薛公贻矩、兵部侍郎于公兢、中书舍人郑公撰三君子者，余今日已前不变，不知异日见余骨肉孤幼，复如何哉。」《北梦琐言》六。又《广记》二三五引。

## 张　岘

1. []{#唐轶二十九-张岘-1}
张岘妻，颜荛舍人犹女。岘有樊表兄者，来自江之南，告岘请叩荛求宰字。岘许之，而荛久不应，樊谓诳己，中心衔之颇切。一旦，谓岘曰：「弟卷轴不鄙，恶札可以佐弟。」岘欣然，以十余轴授之，皆要切卷子，延引逼试，每轴头为札三两纸而授之，岘郁悒而已。《唐摭言》九。

## 卢　骈

1. []{#唐轶二十九-卢骈-1}
卢骈员外，才俊之士，忽一日晏抵青龙精舍，休于僧院，气凄惨，如蓄甚忧者，吁嗟往复于轩槛间。僧问，不对。逮夜，将整归骑，徘徊四顾，促命毫砚，题于南楣曰：「寿夭虽云命，荣枯亦太偏。不知雷氏剑，何处更冲天。」题毕，草草而去。涉旬出官，未逾月卒。其诗至今在院，僧逢人辄话其异。《阙史》下。又《广记》一四四引。《唐诗纪事》六六。

## 杜孺休

1. []{#唐轶二十九-杜孺休-1}
初，沈粲之攻杜儒林，儒林曰：「勿杀我，与你金。」粲曰：「杀尔，金将焉往？」遂杀之。儒林，延休异母兄弟也，同日而生，至是同日而死，异哉。《吴越备史》一。　案：岑仲勉《元和姓纂四校记》考订「儒林」为「孺休」之误。

## 戴司颜

1. []{#唐轶二十九-戴司颜-1}
见吴融[6](#唐轶三十-吴融-6)。

## 李克助

1. []{#唐轶二十九-李克助-1}
李克助为大理卿，昭宗在华州，郑县令崔銮，有民告举放𫄟绢价，刺史韩建令计以为赃，奏下三司定罪。御史台、刑部奏罪当绞，大理寺数月不奏。建问李尚书：「崔令乃亲情耶，何不奏？」克助云：「裨公之政也。」韩云：「崔令犯赃，奈何言我之过也？」李云：「闻公举放，数将及万矣。」韩曰：「我华州节度，华州民，我民也。」李曰：「华民乃天子之民，非公之民。若尔，则郑县民，乃崔令之民也。」建服其论，乃舍崔令之罪，谪颍阳尉。《闻奇录》（《广记》五○○）。《玉泉子》。　案：李克助，《玉泉子》作「李克勤」。

## 薛廷珪

1. []{#唐轶二十九-薛廷珪-1}
唐薛廷珪少师，右族名流，仕于衰世。梁太祖兵力日强，朝廷倾动，渐自尊大，天下惧之。孤卿为四镇官告使，夷门客将刘翰先来类会。恐申中外，孤卿佯言不会，谓谒者曰：「某无德，安敢辄受令公拜。」竟不为屈。洎受禅之后，勉事于梁，而太祖优容之，寿考而终也。中间奉命册蜀先主为司徒，馆中旧疾发动，蜀人送当医人杨仆射，俾攻疗之。孤卿致书感谢，其书末请借肩舆归京寻医。蜀主讶之，乃曰：「幸有方药，何不俟愈而行？」坚请且驻行轩。公谓客将曰：「夜来问此医官，殊不识字。安可以性命委之乎？」竟不服药而北归。《北梦琐言》五。

## 于　晦

1. []{#唐轶二十九-于晦-1}
国子司业于晦，曾上崔相国公胤启事数千字，上至尧舜，下及隋唐，一兴一替，历历可纪。其末散漫，殊非简略。所以儒生中通变者鲜矣。《北梦琐言》七。

## 孔　拯

1. []{#唐轶二十九-孔拯-1}
唐孔拯侍郎作遗补时，朝回遇雨，不赍油衣，乃避雨于坊叟之庑下。滂注愈甚，已过食时，民家意其朝饥，延入厅事。俄有一叟，乌帽纱巾而出，迎候甚恭。因备酒馔，一一精珍，乃公侯家不若也。孔公惭谢之，且借油衣。叟曰：「某寒不出，热不出，风不出，雨不出，未尝置油衣。然已令铺上取去，可以供借也。」孔公赏羡，不觉顿忘宦情。他日说于僚友，为大隐之美也。《北梦琐言》一○。又《广记》二〇二引。

## 窦禹钧

1. []{#唐轶二十九-窦禹钧-1}
窦禹钧年三十，未获嗣，夜梦祖父谓曰：「汝年过无子，又寿不永，当早修阴德。」禹钧唯诺。家仆盗用数百千钱，惧事发，遂遁，写卷系女臂曰：「卖此女以偿欠。」公悯而嫁之。仆感泣，归诉前罪，公置不问。由是图公像，日焚香以祝公年。又尝入佛寺，得遗银二百两、金三十两，黎明复入院，以伺失者。果一人泣涕而至，公问其故，曰：「为父犯大辟，遍告诸亲，贷得此物，用赎父罪。昨暮失去，父不复赎矣。」公验实还之，更有所赠。又内外姻娅，有丧不举，有女不嫁者，公一切周旋。岁之所入，除伏腊供给外，皆以周急。家尚俭素，建书院四十间，聚书万卷，延文行师儒，有志于学者，听其自至。是以由公门而贵者，前后接武。公历官至左谏议大夫致仕。义风家法，实一时标准。生五子，并登第。仪，礼部尚书；俨，礼部侍郎；侃，左补阙；偁，参知政事；僖，起居郎。公一夕复梦祖父谓曰：「阴阳之理，大抵无异，善恶之报，或在见世，或在来世。天网恢恢，疏而不漏，无可疑者。汝本无子，又降年不永，以阴德故，天延汝寿三纪，赐汝五子贵显，寿终当为洞天真人。」公益进修，年八十二，沐浴别亲旧，谈笑而逝。《范文正公集》（《乐善录》二）。

2. []{#唐轶二十九-窦禹钧-2}
谏议大夫窦禹钧子五人，俱进士及第。冯道诗云：「燕山窦十郎，教子有义方。灵椿一株老，丹桂五枝芳。」时号窦氏五龙。《先公谈录》（《类说》一五）。《杨文公谈苑》（《宋朝事实类苑》一一）。《春明退朝录》（《宋朝事实类苑》二四）。《玉壶野史》二。《古今诗话》（《诗话总龟》前集二七）。

## 崔　瑑

1. []{#唐轶二十九-崔瑑-1}
唐天祐三年，拾遗充史馆修撰崔瑑进状，以堂叔母在孟州济源私庄，抱疾加甚，无兄弟奉养，无强近告投，兼以年将七十，地绝百里，阙视药膳，不遑晓夕，遂乞假躬往侍疾。𠡠旨依允，时人义之。或曰：「避祸而享义名者，亦智也。」《北梦琐言》一五。

## 苏　循

1. []{#唐轶二十九-苏循-1}
唐末，苏循尚书谄媚苟且，梁太祖鄙之。他日至并门谒晋王，时张承业方以匡复为意，而循忽献晋王画敕笔一对，承业愈鄙薄之。《北梦琐言》一〇。又《广记》二三九引。

## 苏　楷

1. []{#唐轶二十九-苏楷-1}
昭宗先谥圣穆景文孝皇帝，庙号昭宗，起居郎苏楷等駮议，请改为恭灵庄闵皇帝，庙号襄宗。苏楷者，礼部尚书苏循之子，干宁二年应进士。楷人才寝陋，兼无德行，昭宗恶其滥进，率先黜落，由是怨望，专幸邦国之灾。其父循，奸邪附会，无誉于时，故希旨苟进。梁祖识其险诐，滋不悦。时为敬翔、李振所鄙。梁祖建号，诏曰：「苏楷、高贻休、萧闻礼，皆人才寝陋，不可尘污班行，并停见任，放归田里。苏循可令致仕。」河朔人士目苏楷为衣冠土枭。《北梦琐言》一七。又《广记》二三九引。《侯鲭录》三。

## 刘建封

1. []{#唐轶二十九-刘建封-1}
唐天复中，湖南节度使刘建封淫其牵拢官陈忘其名。之妇，陈为同列所戏，耻而发怒，伺便以蒺藜击杀之。马氏有其位，于今禁蒺藜，盖惩彭城之遭罹也。《北梦琐言》一二。

## 江彦温

1. []{#唐轶二十九-江彦温-1}
梁祖图霸之初，寿州刺史江彦温以郡归我，乃遣亲吏张从晦劳其勤。而从晦无赖，酒酣，有饮徒何藏耀者与之偕，甚昵。每事悮禀从晦，致命于郡。彦温大张乐邀不至，乃与藏耀食于主将家。彦温果疑恐曰：「汴王谋我矣。不然，何使者之如是也？」乃杀其主将，连诛数十人，而以状白其事。既而又疑惧曰：「诉其腹心，亡我族矣。」乃自缢而死。梁祖大怒，按其事，腰斩从晦；留藏耀，列其夤，械斩于寿春市。《北梦琐言》一六。又《广记》二六四引。

## 刘自然

1. []{#唐轶二十九-刘自然-1}
唐天祐中，秦州有刘自然者，主管义军桉。因连帅李继宗点乡兵捍蜀，成纪县百姓黄知感者妻有美发，自然欲之，谓知感曰：「能致妻发，即免是行。」知感之妻曰：「我以弱质托于君，发有再生，人死永诀矣。君若南征不返，我有美发何为焉？」言讫，揽发翦之。知感深怀痛愍，既迫于差点，遂献于刘。知感竟亦不免繇戍，寻殁于金沙之阵。黄妻昼夜祷天号诉，是岁自然亦亡。《儆戒录》（《广记》一三四）。

## 韩全诲

1. []{#唐轶二十九-韩全诲-1}
见崔胤[8](#唐轶二十九-崔胤-8)。

## 胡弘立

1. []{#唐轶二十九-胡弘立-1}
景福二年，四月十七日夜，见扫星长十余丈。承旨陈匡用奏：「当有乱臣，将入宫内。」昭宗乳母名曰芥子，自即位加夫人，众呼白婆。左神策军天威都军使胡弘立，先是军中马骑官，巧佞取容，朝廷达官多重之。杨复恭为军主，与改姓名为杨守节。主上每出畋游，经天威军内，其杨守节以𪫺巧趋附，乞与主上为儿，既而允从，颇生骄纵。于是引圣人入堂室，令妻妾对于庭簷，或入内中，经旬不出，致主有抚楹之咎，为臣怀通室之非。承醉奏云：「玉印金箱，儿未曾识，望阿郎略将宣示，以慰平生。」其白婆在侧，曰：「此宝非凡人得见，不用发言！」于是奏曰：「除此老妪，才应太平。」从此白婆得罪，不见踪由。两神策军以其事渐乖，必为大祸，与诸王商议，须急去除。于重阳节向枢密院中排宴，唤入谢恩，却出宣化门，供奉官似先知，袖剑挥之，诸王相次剚刃，以为葅醢。《唐补纪》（《通鉴考异》二六）。　案：《通鉴考异》作大顺二年十二月事。据《旧唐书·宦官传》、《新唐书·宦者传》，胡弘立从杨复恭改姓名杨守立，后昭宗赐姓名李顺节。

## 孙德昭

1. []{#唐轶二十九-孙德昭-1}
见唐昭宗[10](#唐轶四-唐昭宗-10)。

## 严遵美

1. []{#唐轶二十九-严遵美-1}
唐左军容使严遵美，于阉宦中仁人也。自言北司为供奉官袴衫给事，无秉简入侍之仪。又云：「枢密使廨署，三间屋书柜而已，亦无视事厅堂。状后贴黄，指挥公事，乃是杨复恭夺宰相权也。」自是常思退休。一旦发狂，手足舞蹈，家人咸讶。傍有一猫一犬，猫谓犬曰：「军容改常也，颠发也。」犬曰：「莫管他，从他。」俄而舞定，自惊自笑，且异猫犬之言。遇昭宗播迁凤翔，乃求致仕梁川。蜀军收降兴元，因徙于剑南，依王先主，优待甚异。于青城山下，卜别墅以居之。年过八十而终。其忠正谦约，与西门季玄为季孟也。于时诛宦官，唯西川不奉诏，由是脱祸。家有《北司治乱记》八卷，备载阉宦忠佞好恶。尝闻此传，偶未得见。即巷伯之流，未必俱邪。良由南班轻忌太过，以致参商，盖邦国之不幸也。《北梦琐言》一○。又《广记》一四五引。

2. []{#唐轶二十九-严遵美-2}
古者阉官擅权专制者多矣，其间不无忠孝，亦存简编。唐自安、史已来，兵难荐臻，天子播越，亲衞戎柄皆付大阉，鱼朝恩、窦文场乃其魁也。尔后置左右军、十二衞，观军容、处置、枢密、宣徽四院使，拟于四相也。十六宫使，皆宦者为之。分卿寺之职，以权为班行备员而已。供奉官紫绶入侍。后军容使杨复恭俾其栏笏宣导，自弘农改作也。严遵美，内褐之最良也。尝典戎。唐末致仕，居蜀郡，鄙叟庸夫，时得亲狎。其子仕蜀至合门使。曾为一僧致紫袈裟，僧来感谢，书记所谢之语于掌中。方属炎天，手汗模糊，文字莫辨。折腰而趋，汗流喘乏，只云：「伏以军容」，寂无所道，抵掌视之，良久云：「貌寝人微，凡事无能。」严公曰：「不敢。」退而大咍。严公物故，蜀朝册赠，命给事中窦雍，坚不承命。虽偏霸之世，亦不苟且，士人多之。《北梦琐言》六。《唐语林》八。

## 杨　恽

1. []{#唐轶二十九-杨恽-1}
杨恽内侍，字道济。僖皇末，权枢密，出为浙西监军。朱梁篡后，窜身投武肃，居越中。长八尺，有黄白法，善壬课，事馔至精，四季皆牓厨。手写九经三史百家，用蒲薄纸，字如蝇头。年九十余卒。《南部新书》癸。

## 赵匡凝

1. []{#唐轶二十九-赵匡凝-1}
唐襄州赵匡凝令公，世勋嗣袭。人质甚伟，酷好修容，前后垂镜以整冠栉，往往以家讳刑人。相国崔公胤出镇湖南，由岘首，赵令逢迎开宴，崔相从容而规之曰：「闻令公以文字刑人，甚无谓也。闻名心矍，但有颦蹙，岂可笞责及人耶？」俄而近侍以红拂子于乌巾上拂之，相国又曰：「此尤不可也。」陪寮俛首而已。天水其后汉南失守，已而奔吴，路由夏口，杜洪念公郊迓，以主座逊之，遽尸其位。其不识去就，皆此类也。竟罹祸于淮甸，宜乎！《北梦琐言》四。　案：赵匡凝，原作「赵康凝」，避宋讳。

## 王行瑜

1. []{#唐轶二十九-王行瑜-1}
唐干宁二年，邠州王行瑜会李茂贞、韩建入觐，决谋废立。帝既睹三帅齐至，必有异谋，乃御楼见之，谓曰：「卿等不召而来，欲有何意？」茂贞等汗流浃背，不能对，但云：「南北司紊乱朝政。」因疏：「韦昭度讨西川失谋，李磎麻下，为刘崇龟所哭，陛下不合违众用之。」及令宦官诏害昭度已下，三帅乃还镇，内外冤之。初，王行瑜跋扈，朝廷欲加尚书令，昭度力止之曰：「太宗以此官总政而登大位，后郭子仪以六朝立功，虽有其名，终身退让。今行瑜安可轻授焉！」因请加尚父。至是为行瑜所憾，遽罹此害，后追赠太师。李磎字景望，拜相麻出，为刘崇龟抱而哭泣，改授太子少傅。乃上十表及纳谏五篇，以求自雪。后竟登庸，且讦崇龟之恶。时同列崔昭纬与韦昭度及磎素不相协，王行瑜专制朝廷，以判官崔鋋入阙奏事，与昭纬关通，因托鋋致意，由是行瑜率三镇胁君，磎亦遇害。其子渷，有高才，同日害之。磎著书百卷，号「李书楼」。后追赠司徒。太原李克用破王行瑜后，崔昭纬贬而赐死。昭皇切齿，下诏捕崔鋋。亦冤报之一事也。《北梦琐言》一四。又《广记》一二三引。

## 李茂贞

1. []{#唐轶二十九-李茂贞-1}
见唐昭宗[17](#唐轶四-唐昭宗-17)。

2. []{#唐轶二十九-李茂贞-2}
天复元年，凤翔李茂贞请入觐奏事，朝廷允之，盖军容使韩全诲与之交结。昭宗御安福楼，茂贞涕泣陈匡救之言，时崔胤密奏曰：「此奸人也，未足为信，陛下宜宽怀待之。」翌日，宴于寿春殿，茂贞肩舆，衣𫘞褐，入金鸾门，易服赴宴，咸以为前代跋扈，未有此也。时韩全诲深相交结，崔胤惧之，自此亦结朱全忠，竟致汴州迎驾，与凤翔连兵。劫迁入洛之始，识者以王子带召戎，崔胤比之。先是茂贞入阙，焚烧京城，是宴也，俳优安辔新号茂贞为「火龙子」，茂贞惭惕俛首，宴罢有言：「他日须斩此优。」辔新闻之，因请假往凤翔，茂贞遥见，诟之曰：「此优穷也，胡为敢来？」辔新对曰：「只要起居，不为求救。」茂贞曰：「贫俭如斯，胡不求乞？」安曰：「近日京中但卖麸炭，可以取济，何在求乞？」茂贞大笑而厚赐，赦之也。《北梦琐言》一五。又《广记》二五二引。

3. []{#唐轶二十九-李茂贞-3}
昭宗教坊安辔新，从事岐帅李茂贞。时军费不充，仍榷油官沽。或曰：「近日官油全卖不得。」盖谓诸门放入松明，侵夺官利，宜速禁止。茂贞即令揭榜。安辔新曰：「此是大好，若是和月明断却着更好。」茂贞大笑，遂寝前榜。《纪异录》（《类说》一二）。《易斋笑林》（《古今合璧事类备要》外集五四）以安辔新为张廷范。

4. []{#唐轶二十九-李茂贞-4}
秦王李茂贞请三传王利甫讲《春秋》。利甫古僻性狷，然演经义文，亹亹堪听，茂贞连月听之不倦。利甫后寄褐于道门，改名昼。卒于洛中也。《北梦琐言》一三。

## 韩　建

1. []{#唐轶二十九-韩建-1}
六宅诸王，准前商量，请置殿后都。韩建怨怒，进状争论，与诸王互说短长，上乃缚韩王克良已下十人送韩建府。建以棘刺围于大厅，经宿不与相见。军吏谏，遂请诸王归宫，散却殿后都。《唐补纪》（《通鉴考异》二六）。

2. []{#唐轶二十九-韩建-2}
建以行宫卑庳，无眺览之所，表献城南别墅。建初修南庄，起楼观，疏池沼，欲为南内，行废立之事。其叔父丰见其跋扈，谓建曰：「汝，陈、许间一民，乘时危乱，位至方镇，不能感君父之惠，而欲以同、华两州百里之地行废立，覆族在旦莫矣。吾不如先自裁，免为汝所累。」由是建稍弭其志。及李茂贞表请助营宫苑，又闻朱全忠缮治洛阳，累表迎驾，建惧，故急营葺长安，率诸道助役，而又亲程功焉。《实录》（《通鉴考异》二七）。

3. []{#唐轶二十九-韩建-3}
见李克助[1](#唐轶二十九-李克助-1)。

4. []{#唐轶二十九-韩建-4}
韩建麤暴好杀而重佛教。治华州，患僧众庞杂，犯者众，欲贷之则不可，尽治之则恐伤善类，乃择其徒有道行者，使为僧正以训治之。而择非其人，反私好恶予夺，修谨者不得伸，犯法者愈无所惮。建久之乃悟。一日，忽判牒云：「本置僧正，欲要僧正。僧既不正，何用僧正，使僧自正。」传者虽笑，然亦适中理。《避暑录话》下。

5. []{#唐轶二十九-韩建-5}
韩建丧母，寻访松楸之地。有术士云：「只有一穴，可置大段钱物，亦乃不久而散。若华州境内，即莫加于此也。」建乃广收商税，二载之后，有见钱九百万贯，后三年，尽为朱全忠所有。《中朝故事》。又《广记》三九〇引。

6. []{#唐轶二十九-韩建-6}
见李巨川[2](#唐轶三十-李巨川-2)。

## 孙　儒

1. []{#唐轶二十九-孙儒-1}
荆南孙儒之乱，米斗四十千，持金宝换易，才得一撮一合，谓之「通肠米」。言饥人不可食他物，惟煎米饮之，可以稍通肠胃。《南楚新闻》（《类说》四五、张本《说郛》七三、陶本《说郛》四六）。

2. []{#唐轶二十九-孙儒-2}
初，杨行密军师张某，或曰李某，颇善占算。前一日谓行密曰：「明日大水，亭午可获孙儒。」时畏日曦赫，儒兵正胜，人皆哂其言。及诘旦，西北有云大如箕，渐渐弥漫，俄而澍雨，大水暴作。儒谓众曰：「城中大水将及我，诸营自顾，无相救也。」俄而水深丈余，城中知其号令，乃径出兵邀击儒营，他皆不救，因获儒。军师之言果验。《吴越备史》一。

## 李罕之

1. []{#唐轶二十九-李罕之-1}
李罕之，河阳人也。少为桑门无赖，所至不容。曾乞食于滑州酸枣县，自旦至晡，无与之者，掷钵于地，毁僧衣，投河阳诸葛爽为卒。罕之即僧号，便以为名。素多力，或与人相殴，殴其左颊，右颊血流。爽寻署为小校，每遣讨贼，无不擒之。蒲、绛之北有摩云山，设堡栅于上，号摩云寨。前后不能攻取，时罕之下焉，自此号李摩云。累历郡侯、河南尹节将，官至侍中。卒于汴州。荆南成汭之流也。《北梦琐言》一五。又《广记》二六四引。

2. []{#唐轶二十九-李罕之-2}
见张全义[3](#唐轶三十二-张全义-3)。

## 王　镕

1. []{#唐轶二十九-王镕-1}
光启元年，镇州王镕进耕牛一千头，戎器九千三百事。表云：「庶资辟土之功，聊备除凶之用。」《南部新书》丙。

2. []{#唐轶二十九-王镕-2}
景福中，幽州帅李匡威率兵救镇州，军次博水。会军乱，推其弟匡俦充留后，诸军皆散，乃以书报弟，付之军政。南欲赴阙，泊于陆泽。镇州赵王王镕以匡威救难失国，因请税驾于常山府郭，以中离变。会匡威有幕客李贞抱自阙回，与匡威相遇，同登寺楼，观镇州山川之美，有爱恋之意，乃谋托亲忌。王镕既造之，逼以兵仗，同诣理所，乃入自子城东门。门内有镕亲骑，营中之卒忽掩其外关，复于阙垣中有一人识是王镕，遽挟于马上，肩之而去。匡威格鬭移时，与贞抱俱死。镕年十六七，疏瘦，当与匡威并辔之时，雷电忽起，雨雹交下，而屋瓦皆飞，拔大木数株。明日，镕但觉项偏痛，乃因有力者所挟，不胜其苦故也。访之，则曰：「墨君和，鼓刀之士也。」天意冥数信然。镕自脱此难，更在位三十余年。不有神明扶持，何以获免？《北梦琐言》一三。

3. []{#唐轶二十九-王镕-3}
见墨君和[1](#唐轶二十九-墨君和-1)。

4. []{#唐轶二十九-王镕-4}
成德节度王镕求长生不死，日延异人方士，坐邃宇，映水精金脉屏风焚香，谓飞升可致。吏民莫不窃笑。《清异录》下。

## 墨君和

1. []{#唐轶二十九-墨君和-1}
真定墨君和，幼名三旺。世代寒贱，以屠宰为业。母怀姙之时，曾梦胡僧携一孺子，面色光黑，授之曰：「与尔为子，他日必大得力。」既生之，眉目棱岸，肌肤若铁。年十五六，赵王镕初即位，曾见之，悦而问曰：「此中何得昆仑儿也？」问其姓，与形质相应，即呼为「墨昆仑」，因以皂衣赐之。是时常山县邑屡为并州中军所侵掠，赵之将卒疲于战敌，告急于燕王李匡威，率师五万来救之。并人攻陷数城，燕王闻之，躬领五万骑，径与晋师战于元氏，晋师败绩。赵王感燕王之德，椎牛酾酒，大犒于稾城，辇金二十万以谢之。燕王归国，比及境上，为其弟匡俦所拒，赵人以其有德于我，遂营东圃以居之。燕主自以失国，又见赵主之方幼，乃图之，遂矣伏甲，俟赵王旦至，即使擒之。赵王请曰：「某承先代基构，主此山河，每被邻寇侵渔，困于守备。赖大王武略，累挫戎锋，获保宗祧，实资恩力。顾惟幼懦，夙有卑诚，望不忽忽，可伸交让。愿与大王同归衙署，即军府必不拒违。」燕王以为然，遂与赵王并辔而进。俄有大风并黑云起于城上，俄而大雨，雷电震击。至东角门内，有勇夫袒臂旁来，拳殴燕之介士，即挟负赵主，逾垣而走。遂得归公府。王问其姓名，君和恐其难记，但言曰：「砚中之物。」王心志之。左右军士既见主免难，遂逐燕王。燕王退走于东圃，赵人围而杀之。明日，赵王素服哭于庭，兼令具以礼歛，仍使告于燕主。匡俦忿其兄之见杀，即举全师伐赵之东鄙，将释其愤气，而致十疑之书。赵王遣记室张泽以事实答之，其略曰：「营中将士，或可追呼。天上雷霆，何人计会。」词多不载。赵主既免燕主之难，召墨生以千金赏之，兼赐上第一区，良田万亩。仍恕其十死，奏授光禄大夫。终赵王之世，四十年间，享其富贵。当时闾里有生子或颜貌黑丑者，多云：「无陋，安知他日不及墨昆仑耶？」《刘氏耳目记》（《广记》一九二）。

## 周　式

1. []{#唐轶二十九-周式-1}
梁祖陷邢州，进军攻王镕于常山。赵之宾佐有周式者，性慷慨，有口才，谓王镕曰：「事急矣！速决所向，式愿为行人。」即出见之。梁祖曰：「王公朋附并、汾，违盟爽信，弊赋已及于此，期于无舍。」式曰：「明公为唐室之桓、文，当以礼义而成霸业。王氏今降心纳质，愿修旧好，明公乃欲穷兵黩武，残灭同盟，天下其谓公何？」梁祖笑引式袂，谓之曰：「与公戏耳。」镕即送牛酒币货数万犒汴军，仍令其子入质于汴，因而解围。近代之鲁仲连也。《北梦琐言》一七。

## 刘仁恭

1. []{#唐轶二十九-刘仁恭-1}
刘仁恭微时，曾梦佛旛于手指飞出。或占之曰：「君年四十九，必有旌幢之贵。」后如其说，果为幽帅。自破太原军于安塞城后，士兵精强，孩视邻道，发管内丁壮，号三十万，南取邺中，图袁、曹之霸。先下甘陵，无少长悉坑之。初治甘陵，城下有鸺鹠数头飞下幄帐内，逐之复来，仁恭恶之。竟为魏军汴军夹攻，大败之，杀其名将单可及，仁恭单马而遁。于时军败于内黄。尔后汴帅攻燕，亦败于唐河。他日命使聘汴，汴帅开宴，俳优戏医病人以讥之，且问病状：「内黄以何药可瘥？」其聘使谓汴帅曰：「内黄可以唐河水浸之，必愈。」宾主大笑，赏使乎之美也。《北梦琐言》一四。又《广记》二七八引。

## 王师范

1. []{#唐轶二十九-王师范-1}
王师范镇青州，以其祖父版籍旧地，凡本县令新到，必备仪注，躬往投刺，县令畏惧出迎，不许之。师范令二三客，将挟县令坐于厅上。命执事通曰：「百姓节度使王某。」参拜于庭中而出。县令惶惑，步随至府谢罪，加逊而遣之。从事多谏其非宜，请不行。师范曰：「以某之见则不然，将所以荷国恩而敬念先世，示子孙不忘于本故尔。」师范器宇英俊，短于宽恕，杀戮过差，人知其必败。《金华子》上。

2. []{#唐轶二十九-王师范-2}
王师范性甚孝友，而执法不渝。其舅柴某酒醉殴杀美人张氏，为其父诣州诉冤，师范以舅氏之故，不以部民目之，呼之为父，冀其可厚赂和解，勉谕重叠。其父确然曰：「骨肉至冤，唯在相公裁断尔。」曰：「若必如是，即国法，予安敢乱之！」柴竟伏法。其母恚之，然亦不敢少责。至今青州犹印卖王公判事。《金华子》下。

3. []{#唐轶二十九-王师范-3}
王师范非名族，世承姑息。及其死也而无辞，辄有长幼之序。三川之士多焉。《南部新书》癸。

## 成　汭

1. []{#唐轶二十九-成汭-1}
见郑准[2](#唐轶三十-郑准-2)。

2. []{#唐轶二十九-成汭-2}
唐荆州成令公汭，领蔡州军戍江陵，为节度使张𪻺谋害之，遂弃本都，奔于秭归。一夜为巨蛇绕身，几至于殒，乃曰：「苟有所负，死生唯命。」逡巡蛇亦亡去。尔后招辑户口，训练士卒，沿流而镇渚宫。寻授节旄，抚绥凋残，励精为理。初年居民唯一十七家，末年至万户。勤王奉国，通商务农，有足称焉，朝廷号北韩南郭。韩即华州韩建。成令初姓郭，后归本姓。有孔目官贺隐者，亦返俗僧也，端贞俭约，始为腹心。凡有阙政，赖其规赞。自贺隐物故，率由胸襟，加以骋辩陵人，又多矜伐，为识者所鄙。妇翁竺知章，乃饼匠也，言多不逊。又元子微过，皆手刃之，竟无系嗣。楼船之役，幕僚结舌，终至鄂渚之败，惜哉！《北梦琐言》四。又《广记》四五九引。

3. []{#唐轶二十九-成汭-3}
荆州成令公汭，唐天复中，准诏统军救援江夏。舟楫之盛，近代罕闻。已决行期，不听谏诤，师次公安县。寺有二金刚神，土人号曰二圣，亦甚有灵。中令舣舟而谒之，炷香虔诚，冥祷胜负。以求杯珓阴阳之兆。凡三十掷皆不吉，乃谓所信孔目官杨师厚曰：「卦之不吉，如之何？」师厚对曰：「令公数年造船，旌旗已启，中路而退，将何面目回见军民？」于是不得已而进，竟有破阵之败。身死家破，非偶然也。向使杨子察人之情，幸其意怠，一言而止，则成氏灭亡，未可知也。《北梦琐言》九。又《广记》一四五引。

4. []{#唐轶二十九-成汭-4}
唐天祐中，淮师围武昌不解，杜洪令公乞师于梁王。梁王与荆方睦，乃讽成中令帅兵救之。于是禀奉霸主欲亲征，乃以巡属五州事，力造巨舰一艘，三年而成，号曰和州载。舰上列厅事洎司局，有若衙府之制。又有齐山截海之名，其于华壮，即可知也。饰非拒谏，断自己意，幕寮俛仰，不措一词，唯孔目官杨厚赞成之。舟次破军山下，为吴师纵燎而焚之，中令溺死，兵士溃散。先是改名曰汭，汭字，即水内也。水内之死，岂非前兆乎？湖南及（郎）〔朗〕州军入江陵，俘载军人百姓，职掌伎巧，僧道伶官，并归长沙。改汭之名，和州之说，盖前定也。《北梦琐言》五。又《广记》一五八引。

5. []{#唐轶二十九-成汭-5}
成中令镇荆南，请道士梁威仪行法事。俯伏奏章，顿首存想，因之不起，乃醉睡也。成公斥之，毁废道场。《北梦琐言》一〇。《秀水闲居录》（陶本《说郛》四一）。

6. []{#唐轶二十九-成汭-6}
见徐彦若[2](#唐轶二十九-徐彦若-2)。

7. []{#唐轶二十九-成汭-7}
荆南旧有五花馆，待宾之上地也。故蒋肱上成汭诗云：「不是上台名姓字，五花宾馆敢从容。」《南部新书》癸。

## 董　昌

1. []{#唐轶二十九-董昌-1}
董昌，临安人也。始为王团军破山贼有功，为石镜镇将，寻迁杭州。平彭城汉宏，复除越州。其始在余杭，洎领越州，颇有廉俭之度，累授开府仪同三司、检校太尉、同平章事，封陇西郡王。时属京师丧乱，文籍多亡，越州有裴氏书楼，昌悉取其书以贡，授诸道采访图籍使。既而恣为淫虐，凡按罪人，无轻重枉直，必命骰子，使之对掷，胜者宥之，否则杀之，而案牍不复参决，但一槩诛戮。而越州有白楼门，门外即杀戮之所，地为之殷，守门者尝夜闻鬼哭。凡军中制度，多所改易。隶中军者衣黄布，背印威仪二字；隶外军者衣白布，字号如之。凡所器玩，无大小，皆号以元字，军中文其臂者亦如之。识者以为元者，钱之文也，皆当归钱氏。昌建生祠，诸郡置土马，有诳马嘶发汗者，毕被赏。又立将吏木偶，悉用长钉以钉其足，曰更三二百年，免有颠踣。末年盈满，遂图僭乱，故妖人应智等竟以幻惑进，愚民俗吏致龟鱼符印者，日以百数。又集无赖之徒，皆断腕劈耳，号曰感恩都，以备腹心。及议立国号，有客使倪德儒语昌曰：「中和辰巳间，越中尝有圣经云：『有罗平鸟主越人祸福，敬则福，慢则祸。』于是民间悉图其形以祷之。今观大王署名，与当时鸟状相类。」乃出图示昌，昌欣然遂以为号。僭立之际，年月日时皆用卯，从妖言也。或云：古谶书云江东岸上重日生。昌以名应之，故悉用卯，以符日出之义也。《吴越备史》一。

2. []{#唐轶二十九-董昌-2}
董昌未遇前，有山阴县老人为上言于昌曰：「今大王善政及人，愿万岁帝为越以福兆庶。三十年前已有谣言，正合今日，故来献。其言曰：『欲识圣人姓，千里草青青；欲知圣人名，日从日上生。』」昌得之大喜，因读曰：「天命早已归我，我为天子矣。」乃赠老人百缣，仍免其征赋。先遣道士朱思远，立坛醮上帝。忽一夕云，天符降于函中，有碧纸朱书，其文人不可识。思远言天命合兴董氏。又有王守贞者，俗谓之王百艺，极机巧。初立生祠，雕刻形像，塑绘宫嫔，及设兵衞，状若鬼神，皆百艺所为也。妖伪之际，尤兴百艺幻惑之术。昌每言：「我闻兔子上金床，谶我也。我卯生，来岁属卯。二月二日亦卯，即卯年卯月卯日，仍当以卯时，万世之业，利在于此。」干宁二年二月二日，率军俗数万人，僭衮冕仪衞，登子城门楼，赦境内，改伪号罗平国，年号天册，自称圣人。及令官属将校等，皆呼圣人万岁，俯而曰言云云。毕，复欲舞蹈，昌乃连声止之曰：「卿道得这许多言语，压得朕头疼，无奈何也！」盖缘工人所制平天冠稍重，故有是言也。时人闻者，皆大笑之。《稽神录》一。《广记》二九〇引作《会稽录》。

3. []{#唐轶二十九-董昌-3}
初，董昌未败前，狂人于越中旗亭客舍多题诗四句，曰：「日日草重生，悠悠傍素城。诸侯逐白兔，夏满镜湖平。」初，人不晓其词，及昌败方悟。草重，董字；日日，昌字。素城，越城，隋越国公杨素所筑也。诸侯者，猴乃钱镠，申生属也；白兔昌，卯生属也。夏满，六月也；镜湖者，越中也。《会稽录》（《广记》一六三）。

## 钟　传

1. []{#唐轶二十九-钟传-1}
安陆郡有处士，姓马忘其名，自云江夏人。少游湖湘，又客于钟陵十数年。尝说江西钟传本豫章人，少倜傥，以勇毅闻于乡里。不事农业，恒好射猎，熊鹿野兽，遇之者无不获焉。一日，有亲属酒食相会，传素能饮，是日大醉，唯一小仆侍行，比暮方归。去家二三里，谿谷深邃，有虎黑文青质，额毛圆白，眈眈然自中林而出，百步之外，顾望前来。仆夫见而股栗，谓传曰：「速登大树，以逃生命。」传时酒力方盛，胆气弥麤，即以仆人所持白梃，山立而拒之。虎即直搏传，传亦左右跳跃，挥杖击之。虎又俯伏，传亦蹲踞。须臾，复相拏攫。如此者数四。虎之前足搭传之肩，传即以两手抱虎之项。良久，虎之势无以用其爪牙，传之勇无以展其心计，两相擎据，而仆夫但号呼于其侧。其家人怪日晏未归，仗劒而迎之，及见相捍，即挥刃前斫，虎腰既折，传乃免焉。数岁后，江南扰乱，群盗四集，传以鬭虎之名，为众所服，推为酋长。竟登戎帅之任，节制钟陵，镇抚一方，澄清六郡。唐僖、昭之代，名振江西，官至中书令。《耳目记》（《广记》一九二）。

2. []{#唐轶二十九-钟传-2}
江西钟传微时亦以贩鹾为事，遇上蓝和尚教其作贼而尅洪井，自是加敬。至于军府大事，此僧皆得参之也。《北梦琐言》（《广记》二二四）。

3. []{#唐轶二十九-钟传-3}
国朝自广明庚子之乱，甲辰，天下大荒，车驾再幸岐梁，道殣相望，郡国率不以贡士为意。江西钟传令公起于义聚，奄有疆土，充庭述职，为诸侯表式。而乃孜孜以荐贤为急务，虽州里白丁，片文只字求贡于有司者，莫不尽礼接之。至于考试之辰，设会供帐，甲于治平。行乡饮之礼，常率宾佐临视，拳拳然有喜色。复大会以饯之，筐篚之外，率皆资以桂玉，解元三十万，解副二十万，海送皆不减十万。垂三十载，此志未尝稍怠。时举子有以公卿关节，不远千里而求首荐者，岁常不下数辈。《唐摭言》二。又《广记》一八四引。

4. []{#唐轶二十九-钟传-4}
钟传虽起于商贩，尤好学重士。时江西士流有名第者，多因传荐，四远腾然，谓之曰英明。诸葛浩素有词学，尝为泗州管驿巡官，仰传之风，因择其所行事赫赫可称者十条，列于启事以投之。十启凡五千字，皆文理典赡。传览之惊叹，谓宾佐曰：「此启事，每一字可以千钱酬之。」遂以五千贯赠，仍辟在幕下。其激劝如此。《五代史补》一。

5. []{#唐轶二十九-钟传-5}
见王潮[1](#唐轶三十九-王潮-1)。

## 杨守亮

1. []{#唐轶二十九-杨守亮-1}
见李巨川[2](#唐轶三十-李巨川-2)。

## 杨　晟

1. []{#唐轶二十九-杨晟-1}
唐杨晟始事凤翔节度李昌符，累立军功，因而疑之，潜欲加害。昌符爱妾周氏愍其无辜，密告之，由是亡去而获免也。后为驾前五十四军都指挥使，除威胜军节度使，建节于彭州。抚绥士民，延敬宾客洎僧道辈，各得其所，厚于礼敬，人甚怀之。李昌符之败，因令求访周氏，既至，以义母事之。周氏自以少年，复有美色，恐有好合之请，弘农告誓天地，终不以非礼偶之。每旦未视事前，必伸问安之礼，虽厄在重围，未尝废也。新理之所，兵力未完，遽为王蜀先主攻围，保守孤城，救兵不至，凡十日而为西川所破而害焉。有马步使安师建者，杨氏之腹心也，城克执之，蜀先主知其忠烈，冀为其用，欲宽之。师建曰：「某受杨司徒提拔，不敢惜死。」先主叹赏而行戮，为设祭而葬之。《北梦琐言》五。又《广记》一六八引。

## 顾彦朗　顾彦晖

1. []{#唐轶二十九-顾彦朗-1} []{#唐轶二十九-顾彦晖-1}
东川颜彦朗，以蔡叔向为副使，感微时之恩，虽为戎倅而尝加敬。其弟彦晖嗣袭，酷好洁浄，尝嫌人臭，左右薰香而备给使。幕寮皆中朝子弟，亦涉轻薄。韦太尉昭度收复蜀城，以彦晖为招讨副使。在军中，每旦率幕官同谒掌武，而蜀先主预焉，共轻忽之，虽昭度亦嫌其不恭。彦晖袭兄位，尔后为蜀主所破，手刃一家，郎官温术等毙焉。先是蔡叔向职居元寮，乃顾氏之心膂，与所辟朝士优游尊俎，不相侔矣。小顾既是尊崇，嫌其掣肘。王先主因其隙，宣言以间之，且曰：「拈却蔡中丞，看尔得否？」由是叔向辞职闲居，王乃举军而伐之。在蜀，有术士朱洽者，常谓人曰：「二顾虽位尊方镇，生无第宅，死无坟墓。」人莫谕之。或曰：「二顾自天德军小将，际会立功，便除东川，弟兄迭据。大顾相薨，遗命焚骸，归葬丰州，会多事未果。至小顾狼狈之日，送终之礼又阙焉。即朱氏言于斯验矣。」《北梦琐言》（《广记》一五八）。

2. []{#唐轶二十九-顾彦朗-2} []{#唐轶二十九-顾彦晖-2}
见蔡京[4](#唐轶二十四-蔡京-4)。

## 王　珙

1. []{#唐轶二十九-王珙-1}
见王祝[1](#唐轶二十七-王祝-1)。

2. []{#唐轶二十九-王珙-2}
王珙据陕州，集天下良工画圣寿寺壁，为一时妙绝。画工凡十八人，皆杀之，同为一坎，瘗于寺西厢，使天下不复有此笔。其不道如此。至今尚有十堵余，其间西廊迎佛舍利、东院佛母壁最奇妙，神彩皆欲飞动。又有鬼母、瘦佛二壁差次，其余亦不甚过人。《梦溪笔谈》一七。　案：王珙，原作「王𫟹」，误。据史书，据陕州者为唐末王珙。

## 陈　儒

1. []{#唐轶二十九-陈儒-1}
岌兄儒，本黄巢之党，寻降朝廷，授以饶州。光启三年，率其部伍，自饶厅事直指衙门，而出入无预知者。且诫其下曰：「我自弃他郡，州人无负我，有杀掠者，斩。」由是市不易肆。既而径趋衢州，知州玄泰迎于郊，儒诘之曰：「玄宗御容安在？」泰泣曰：「使君不见容矣。」时信安有玄宗铜容，泰毁之，故以是为责，遂斩之而自据焉。凡在信安十年，颇有惠爱。每秋主司请纳稼，儒必至城南绿野亭，观其刈获，始使输之。又尝见吏于仓所，辄振衣以避糠粃，儒怒而罚之。其所为皆类此。南海节度使彭城宗龟道由信安，见其品裁，乃抚之曰：「此贼有士人之风。」儒亦欣然而谢之。及儒病时，岌入省之，因顾岌曰：「汝非侦我邪？今汝仁弱，其如诸校何？」乃召列校豪强者十余人入卧内，皆斩之，遂以郡付岌。《吴越备史》一。


## 目录

[**唐人轶事汇编卷三十**](#bm02140000000000) 

[吴　融](#bm0214000000002O)

[郑　谷](#bm02150000000000)

[杜荀鹤](#bm02160000000000)

[李巨川](#bm02170000000000)

[王　超](#bm02180000000000)

[郑　准](#bm02190000000000)

[罗　衮](#bm021A0000000000)

[温　宪](#bm021B0000000000)

[张　𧏖](#bm021C0000000000)

[殷文圭](#bm021D0000000000)

[翁承赞](#bm021E0000000000)

[路德延](#bm021F0000000000)

[卢延让](#bm021G0000000000)

[韩定辞　马彧](#bm021H0000000000)

[杨　夔](#bm021I0000000000)

[唐　求（一作球）](#bm021J0000000000)

[褚　载](#bm021K0000000000)

[王贞白](#bm021L0000000000)

[张　曙](#bm021M0000000000)

[王　毂](#bm021N0000000000)

[贯　休](#bm021O0000000000)

[齐　己](#bm021Q0000000000)

[虚　中](#bm021R0000000000)

[可　止](#bm021S0000000000)

[张　迥](#bm021T0000000000)

[卢汝弼](#bm021U0000000000)

[李梦符](#bm021V0000000000)

[陈　咏](#bm02200000000000)

[胡　翙](#bm02210000000000)

[马彦珪　卢诰](#bm02220000000000)

[汤　筼](#bm02230000000000)

[孙　郃](#bm02240000000000)

[裴　说](#bm02250000000000)

[陈　岳](#bm02260000000000)

[侯　翮](#bm02270000000000)

[王　舆](#bm02280000000000)

[薛昌緖](#bm02290000000000)

[司马都](#bm022A0000000000)

[谢　谔](#bm022B0000000000)

[乔子旷](#bm022C0000000000)

[张　林](#bm022D0000000000)

[黄匪躬](#bm022E0000000000)

[谢廷浩](#bm022F0000000000)

[王　涣](#bm022G0000000000)

[归　黯](#bm022H0000000000)

[卢玄晖](#bm022I0000000000)

[游　恭](#bm022J0000000000)

[刘　纂](#bm022K0000000000)

[卢　肃](#bm022L0000000000)

[贾　泳](#bm022M0000000000)

[卢文焕](#bm022N0000000000)

[曹松　王希羽](#bm022O0000000000)

[刘　象](#bm022P0000000000)

[许　昼](#bm022Q0000000000)

[李　沼](#bm022R0000000000)

[孙　定](#bm022S0000000000)

[苏　拯](#bm022T0000000000)

[张　翺](#bm022U0000000000)

[蒋嶓　张鹄](#bm022V0000000000)

[宇文翃](#bm02300000000000)

[卢知猷](#bm02310000000000)

[荆　浩](#bm02320000000000)

[李　升](#bm02330000000000)

[赵德齐](#bm02340000000000)

[关小红　石潨](#bm02350000000000)

[安辔新](#bm02360000000000)

[王酒胡](#bm02370000000000)

[赵师儒](#bm02380000000000)

[章全益](#bm02390000000000)

[郑　遨](#bm023A0000000000)

[同谷子](#bm023B0000000000)

[强　绅](#bm023C0000000000)

[伊用昌](#bm023D0000000000)

[光](#bm023E0000000000)

[亚　栖](#bm023F0000000000)

[上蓝和尚](#bm023G0000000000)

[陆蒙妻蒋氏](#bm023H0000000000)

[**唐人轶事汇编卷三十一**](#bm023I0000000000) 

[后梁太祖](#bm023I000000002R)

[张皇后](#bm023L0000000000)

[后梁末帝](#bm023M0000000000)

[朱全昱](#bm023N0000000000)

[后唐武皇](#bm023O0000000000)

[刘夫人](#bm023Q0000000000)

[后唐庄宗](#bm023R0000000000)

[刘皇后](#bm023T0000000000)

[韩淑妃　伊德妃　夏夫人](#bm023U0000000000)

[后唐明宗](#bm023V0000000000)

[王淑妃](#bm02410000000000)

[后唐末帝](#bm02420000000000)

[李存霸](#bm02430000000000)

[李存乂](#bm02440000000000)

[李继岌](#bm02450000000000)

[李从荣](#bm02460000000000)

[后晋高祖](#bm02470000000000)

[后晋出帝](#bm02480000000000)

[后汉高祖](#bm02490000000000)

[后汉隐帝](#bm024A0000000000)

[后周太祖](#bm024B0000000000)

[柴皇后](#bm024C0000000000)

[后周世宗](#bm024D0000000000)

[符皇后](#bm024F0000000000)

[**唐人轶事汇编卷三十二**](#bm024G0000000000) 

[敬　翔](#bm024G000000002R)

[李　振](#bm024H0000000000)

[张　策](#bm024I0000000000)

[薛贻矩](#bm024J0000000000)

[李　琪](#bm024K0000000000)

[罗绍威](#bm024L0000000000)

[葛从周](#bm024M0000000000)

[刘　鄩](#bm024N0000000000)

[王彦章](#bm024O0000000000)

[窦梦征](#bm024P0000000000)

[任　赞](#bm024Q0000000000)

[封舜卿](#bm024R0000000000)

[郑致雍](#bm024S0000000000)

[李如实](#bm024T0000000000)

[温　韬](#bm024U0000000000)

[张全义](#bm024V0000000000)

[朱友谦](#bm02510000000000)

[王易简](#bm02520000000000)

[韦洵美　崔素娥](#bm02530000000000)

[张咸光](#bm02540000000000)

[于　兢](#bm02550000000000)

[赵　嵓](#bm02560000000000)

[跋　异](#bm02570000000000)

[张　图](#bm02580000000000)

[关　仝](#bm02590000000000)

[厉归真](#bm025A0000000000)

[李霭之](#bm025B0000000000)

[胡　翼](#bm025C0000000000)

[韦　说](#bm025D0000000000)

[卢　程](#bm025E0000000000)

[安重诲](#bm025F0000000000)

[郑　珏](#bm025G0000000000)

[崔　协](#bm025H0000000000)

[赵　凤](#bm025I0000000000)

[李　愚](#bm025J0000000000)

[任　圜](#bm025K0000000000)

[马胤孙](#bm025L0000000000)

[卢文纪](#bm025M0000000000)

[柴朋龟](#bm025N0000000000)

[李袭吉](#bm025O0000000000)

[王　缄](#bm025P0000000000)

[张承业](#bm025Q0000000000)

[卢　质](#bm025R0000000000)

[崔贻孙](#bm025S0000000000)

[朱汉宾](#bm025T0000000000)

[萧希甫](#bm025U0000000000)

[孔　循](#bm025V0000000000)

[敬新磨](#bm02600000000000)

[康义诚](#bm02610000000000)

[于　邺](#bm02620000000000)

[裴　皞](#bm02630000000000)

[孟　鹄](#bm02640000000000)

[李从曮](#bm02650000000000)

[潘环　崔秘](#bm02660000000000)

[姚　洪](#bm02670000000000)

[张虔钊](#bm02680000000000)

[李仁矩](#bm02690000000000)

[李　严](#bm026A0000000000)

[李　怿](#bm026B0000000000)

[何　泽](#bm026C0000000000)

[高　辇](#bm026D0000000000)

[李任　任瑶](#bm026E0000000000)

[韩昭胤](#bm026F0000000000)

[唐朝美](#bm026G0000000000)

[王仲举](#bm026H0000000000)

[周玄豹](#bm026I0000000000)

[程紫霄](#bm026J0000000000)

[诚　慧](#bm026K0000000000)

[体　静](#bm026L0000000000)

[李赞华](#bm026M0000000000)

[卢文进](#bm026N0000000000)

[冯　道](#bm026O0000000000)

[冯　吉](#bm026Q0000000000)

[**唐人轶事汇编卷三十三**](#bm026R0000000000) 

[桑维翰](#bm026R000000002R)

[冯　玉](#bm026S0000000000)

[和　凝](#bm026T0000000000)

[吕琦　赵玉](#bm026U0000000000)

[李　瀚](#bm026V0000000000)

[殷　鹏](#bm02700000000000)

[祭　壳](#bm02710000000000)

[吴承范](#bm02720000000000)

[薛　融](#bm02730000000000)

[杨凝式](#bm02740000000000)

[杨苎罗](#bm02760000000000)

[卢　詹](#bm02770000000000)

[白文珂](#bm02780000000000)

[马全节](#bm02790000000000)

[冯　晖](#bm027A0000000000)

[郭金海](#bm027B0000000000)

[张　篯](#bm027C0000000000)

[赵在礼](#bm027D0000000000)

[安彦威](#bm027E0000000000)

[张希崇](#bm027F0000000000)

[张　辂](#bm027G0000000000)

[安从进](#bm027H0000000000)

[安重荣](#bm027I0000000000)

[杨光远](#bm027J0000000000)

[赵延寿](#bm027K0000000000)

[张彦泽](#bm027L0000000000)

[白项鸦](#bm027M0000000000)

[张荐明](#bm027N0000000000)

[白承福](#bm027O0000000000)

[史弘肇](#bm027P0000000000)

[苏逢吉](#bm027Q0000000000)

[杨　邠](#bm027R0000000000)

[王　章](#bm027S0000000000)

[李　涛](#bm027T0000000000)

[张　允](#bm027U0000000000)

[王仁裕](#bm027V0000000000)

[张　灿](#bm02800000000000)

[赵　晖](#bm02810000000000)

[王　晏](#bm02820000000000)

[侯　章](#bm02830000000000)

[慕容彦超](#bm02840000000000)

[刘　铢](#bm02850000000000)

[赵惟则](#bm02860000000000)

[韦　曜](#bm02870000000000)

[陶　晟](#bm02880000000000)

[韦　恩](#bm02890000000000)

[李守贞](#bm028A0000000000)

[赵思绾](#bm028B0000000000)

[李　谷](#bm028C0000000000)

[王　峻](#bm028D0000000000)

[王　朴](#bm028E0000000000)

[范　质](#bm028F0000000000)

[柴守礼](#bm028G0000000000)

[王处讷](#bm028H0000000000)

[扈　载](#bm028I0000000000)

[徐台符](#bm028J0000000000)

[张昭远](#bm028K0000000000)

[刘　坦](#bm028L0000000000)

[何承裕](#bm028M0000000000)

[李　度](#bm028N0000000000)

[宋彦筠](#bm028O0000000000)

[李知损](#bm028P0000000000)

[安审琦](#bm028Q0000000000)

[周景威](#bm028R0000000000)

[李花开](#bm028S0000000000)

[韩　通](#bm028T0000000000)

[李　筠](#bm028U0000000000)

[李重进](#bm028V0000000000)

[**唐人轶事汇编卷三十四**](#bm02900000000000) 

[杨行密](#bm0290000000002R)

[杨　渥](#bm02910000000000)

[杨隆演](#bm02920000000000)

[杨　溥](#bm02930000000000)

[杨　蒙](#bm02940000000000)

[杨　琏](#bm02950000000000)

[徐　温](#bm02960000000000)

[徐知训](#bm02970000000000)

[徐知询](#bm02980000000000)

[李神福](#bm02990000000000)

[张　训](#bm029A0000000000)

[柴再用](#bm029B0000000000)

[刘　存](#bm029C0000000000)

[刘　信](#bm029D0000000000)

[朱延寿](#bm029E0000000000)

[朱　瑾](#bm029F0000000000)

[严可求](#bm029G0000000000)

[周　本](#bm029H0000000000)

[王　安](#bm029I0000000000)

[王　舆](#bm029J0000000000)

[张　崇](#bm029K0000000000)

[崔太初](#bm029L0000000000)

[王　潜](#bm029M0000000000)

[沈　颜](#bm029N0000000000)

[徐　融](#bm029O0000000000)

[王慎辞](#bm029P0000000000)

[徐延休](#bm029Q0000000000)

[聂师道](#bm029R0000000000)

[徐月英](#bm029S0000000000)

[李　昪](#bm029T0000000000)

[种夫人](#bm02A10000000000)

[李　璟](#bm02A20000000000)

[李　煜](#bm02A40000000000)

[周　后](#bm02A90000000000)

[小周后](#bm02AA0000000000)

[李景遂](#bm02AB0000000000)

[李景达](#bm02AC0000000000)

[李弘冀](#bm02AD0000000000)

[李从善](#bm02AE0000000000)

[李从谦](#bm02AF0000000000)

[李芳仪](#bm02AG0000000000)

[**唐人轶事汇编卷三十五**](#bm02AH0000000000) 

[宋齐丘](#bm02AH000000002R)

[徐知谔](#bm02AK0000000000)

[徐　游](#bm02AL0000000000)

[李德诚](#bm02AM0000000000)

[周　宗](#bm02AN0000000000)

[李建勋](#bm02AO0000000000)

[徐　玠](#bm02AP0000000000)

[刁彦能](#bm02AQ0000000000)

[游简言](#bm02AR0000000000)

[杜　业](#bm02AS0000000000)

[王崇文](#bm02AT0000000000)

[王彦俦](#bm02AU0000000000)

[何敬洙](#bm02AV0000000000)

[边　镐](#bm02B00000000000)

[王建封](#bm02B10000000000)

[周　业](#bm02B20000000000)

[朱匡业　刘存忠](#bm02B30000000000)

[褚仁规](#bm02B40000000000)

[张　宣](#bm02B50000000000)

[汪台符](#bm02B60000000000)

[严　续](#bm02B70000000000)

[常梦锡](#bm02B80000000000)

[冯延巳](#bm02B90000000000)

[冯延鲁](#bm02BA0000000000)

[冯　僎](#bm02BB0000000000)

[陈　觉](#bm02BC0000000000)

[李征古](#bm02BD0000000000)

[魏　岑](#bm02BE0000000000)

[查文徽](#bm02BF0000000000)

[查元方](#bm02BG0000000000)

[李德明](#bm02BH0000000000)

[钟　谟](#bm02BI0000000000)

[陆昭符](#bm02BJ0000000000)

[李德柔](#bm02BK0000000000)

[姚　景](#bm02BL0000000000)

[蒋廷翊](#bm02BM0000000000)

[张　易](#bm02BN0000000000)

[萧　俨](#bm02BO0000000000)

[张义方](#bm02BP0000000000)

[江文蔚](#bm02BQ0000000000)

[李夷邺](#bm02BR0000000000)

[廖居素](#bm02BS0000000000)

[潘　佑](#bm02BT0000000000)

[李　平](#bm02BU0000000000)

[孙　晟](#bm02BV0000000000)

[刘仁赡](#bm02C00000000000)

[林仁肇](#bm02C10000000000)

[陈　乔](#bm02C20000000000)

[胡　则](#bm02C30000000000)

[刘茂忠](#bm02C40000000000)

[卢　绛](#bm02C50000000000)

[龚慎仪](#bm02C60000000000)

[刘承勋](#bm02C70000000000)

[**唐人轶事汇编卷三十六**](#bm02C80000000000) 

[韩熙载](#bm02C8000000002R)

[徐　锴](#bm02CB0000000000)

[高　越](#bm02CC0000000000)

[高　远](#bm02CD0000000000)

[汤　悦](#bm02CE0000000000)

[郭昭庆](#bm02CF0000000000)

[卢　郢](#bm02CG0000000000)

[乔匡舜](#bm02CH0000000000)

[舒　雅](#bm02CI0000000000)

[陈致雍](#bm02CJ0000000000)

[张　泌](#bm02CK0000000000)

[朱　巩](#bm02CL0000000000)

[陈省躬](#bm02CM0000000000)

[王　鲁](#bm02CN0000000000)

[钟离瑾](#bm02CO0000000000)

[江梦孙](#bm02CP0000000000)

[张　翊](#bm02CQ0000000000)

[胡元龟](#bm02CR0000000000)

[康仁杰](#bm02CS0000000000)

[孙　鲂](#bm02CT0000000000)

[伍　乔](#bm02CU0000000000)

[蒯　鼇](#bm02CV0000000000)

[刘　洞](#bm02D00000000000)

[夏宝松](#bm02D10000000000)

[孟　贯](#bm02D20000000000)

[孟宾于　孟归唐](#bm02D30000000000)

[钟　辐](#bm02D40000000000)

[黄　可](#bm02D50000000000)

[何昌龄](#bm02D60000000000)

[刘　炎](#bm02D70000000000)

[赵宣辅](#bm02D80000000000)

[彭利用](#bm02D90000000000)

[毛　炳](#bm02DA0000000000)

[沈彬　沈廷瑞](#bm02DB0000000000)

[史虚白](#bm02DD0000000000)

[朱贞白](#bm02DE0000000000)

[陈　陶](#bm02DF0000000000)

[陈　贶](#bm02DG0000000000)

[郑元素](#bm02DH0000000000)

[许　规](#bm02DI0000000000)

[颜　诩](#bm02DJ0000000000)

[顾闳中](#bm02DK0000000000)

[梅行思](#bm02DL0000000000)

[曹仲元](#bm02DM0000000000)

[顾德谦](#bm02DN0000000000)

[董　源](#bm02DO0000000000)

[徐　熙](#bm02DP0000000000)

[董　羽](#bm02DQ0000000000)

[卫　贤](#bm02DR0000000000)

[王齐翰](#bm02DS0000000000)

[丁　谦](#bm02DT0000000000)

[童　氏](#bm02DU0000000000)

[李　冠](#bm02DV0000000000)

[申渐高](#bm02E00000000000)

[杨花飞](#bm02E10000000000)

[李家明](#bm02E20000000000)

[王感化](#bm02E30000000000)

[李廷珪](#bm02E40000000000)

[吴廷绍](#bm02E50000000000)

[聂氏女](#bm02E60000000000)

[王栖霞](#bm02E70000000000)

[耿先生](#bm02E80000000000)

[许　坚](#bm02E90000000000)

[文　益](#bm02EA0000000000)

[谦　光](#bm02EB0000000000)

[谦　明](#bm02EC0000000000)

[**唐人轶事汇编卷三十七**](#bm02ED0000000000) 

[王　建](#bm02ED000000002R)

[徐　妃](#bm02EG0000000000)

[王　衍](#bm02EH0000000000)

[王元膺](#bm02EJ0000000000)

[王宗寿](#bm02EK0000000000)

[王宗裕](#bm02EL0000000000)

[王宗涤](#bm02EM0000000000)

[王宗翰](#bm02EN0000000000)

[王宗弼](#bm02EO0000000000)

[王宗黯](#bm02EP0000000000)

[许　存](#bm02EQ0000000000)

[王承杰](#bm02ER0000000000)

[王宗俦](#bm02ES0000000000)

[王宗瑶](#bm02ET0000000000)

[王宗信](#bm02EU0000000000)

[王宗宪](#bm02EV0000000000)

[王宗铢](#bm02F00000000000)

[王宗鉥](#bm02F10000000000)

[王承协](#bm02F20000000000)

[韦　庄](#bm02F30000000000)

[冯　涓](#bm02F40000000000)

[晋　晖](#bm02F50000000000)

[张　格](#bm02F60000000000)

[许　寂](#bm02F70000000000)

[庾传素](#bm02F80000000000)

[潘　炕](#bm02F90000000000)

[潘在迎](#bm02FA0000000000)

[潘岏　郑顼](#bm02FB0000000000)

[宋光嗣](#bm02FC0000000000)

[韩　昭](#bm02FD0000000000)

[王承休](#bm02FE0000000000)

[唐　峰](#bm02FF0000000000)

[唐道袭](#bm02FG0000000000)

[安重霸](#bm02FH0000000000)

[安道进](#bm02FI0000000000)

[萧怀武](#bm02FJ0000000000)

[蒲禹卿](#bm02FK0000000000)

[张　云](#bm02FL0000000000)

[刘　赞](#bm02FM0000000000)

[林　屖](#bm02FN0000000000)

[许宗裔](#bm02FO0000000000)

[周彦章](#bm02FP0000000000)

[顾　夐](#bm02FQ0000000000)

[宋光浦](#bm02FR0000000000)

[庾传昌](#bm02FS0000000000)

[刘隐辞](#bm02FT0000000000)

[杨义方](#bm02FU0000000000)

[李仁表](#bm02FV0000000000)

[仲庭预](#bm02G00000000000)

[牛希济](#bm02G10000000000)

[李珣　尹鹗](#bm02G20000000000)

[杨　玢](#bm02G30000000000)

[常重胤](#bm02G40000000000)

[滕昌祐](#bm02G50000000000)

[杜子瓌](#bm02G60000000000)

[房从真](#bm02G70000000000)

[高道兴](#bm02G80000000000)

[李夫人](#bm02G90000000000)

[黄崇嘏](#bm02GA0000000000)

[海　印](#bm02GB0000000000)

[杜光庭](#bm02GC0000000000)

[赵温圭](#bm02GD0000000000)

[杜　何](#bm02GE0000000000)

[韦巽　周仁矩](#bm02GF0000000000)

[韦承臯](#bm02GG0000000000)

[赵雄武](#bm02GH0000000000)

[杨　会](#bm02GI0000000000)

[周　雄](#bm02GJ0000000000)

[姜　志](#bm02GK0000000000)

[朱　显](#bm02GL0000000000)

[段义宗](#bm02GM0000000000)

[**唐人轶事汇编卷三十八**](#bm02GN0000000000) 

[孟知祥](#bm02GN000000002R)

[李　妃](#bm02GO0000000000)

[孟　昶](#bm02GP0000000000)

[花蘂夫人](#bm02GR0000000000)

[赵廷隐](#bm02GS0000000000)

[赵崇韬](#bm02GT0000000000)

[王处回](#bm02GU0000000000)

[毋昭裔](#bm02GV0000000000)

[李　昊](#bm02H00000000000)

[徐光溥](#bm02H10000000000)

[王昭远](#bm02H20000000000)

[欧阳烱](#bm02H30000000000)

[幸夤逊](#bm02H40000000000)

[韦　嘏](#bm02H50000000000)

[范禹偁](#bm02H60000000000)

[欧阳彬](#bm02H70000000000)

[刘保义](#bm02H80000000000)

[张九龄](#bm02H90000000000)

[李　起](#bm02HA0000000000)

[贾　鹗](#bm02HB0000000000)

[李匡远](#bm02HC0000000000)

[鲜于操](#bm02HD0000000000)

[蒋贻恭](#bm02HE0000000000)

[李尧夫](#bm02HF0000000000)

[杨鼎夫](#bm02HG0000000000)

[景　焕](#bm02HH0000000000)

[可　朋](#bm02HI0000000000)

[黄　筌](#bm02HJ0000000000)

[黄居采](#bm02HK0000000000)

[李寿仪](#bm02HL0000000000)

[蒲师训](#bm02HM0000000000)

[赵忠义](#bm02HN0000000000)

[姜道隐](#bm02HO0000000000)

[石　恪](#bm02HP0000000000)

[刘　䶮](#bm02HQ0000000000)

[刘　玢](#bm02HR0000000000)

[刘　晟](#bm02HS0000000000)

[刘　鋹](#bm02HT0000000000)

[刘弘杲](#bm02HU0000000000)

[王定保](#bm02HV0000000000)

[陈道庠](#bm02I00000000000)

[黄　损](#bm02I10000000000)

[钟允章](#bm02I20000000000)

[王　翃](#bm02I30000000000)

[张　瀛](#bm02I40000000000)

[林楚材](#bm02I50000000000)

[赵纯节](#bm02I60000000000)

[马　殷](#bm02I70000000000)

[马希声](#bm02I80000000000)

[马希范](#bm02I90000000000)

[彭夫人](#bm02IA0000000000)

[马希广](#bm02IB0000000000)

[马希萼　马希崇](#bm02IC0000000000)

[马　尔](#bm02ID0000000000)

[马希振](#bm02IE0000000000)

[周行逢　周保权](#bm02IF0000000000)

[许德勋](#bm02IH0000000000)

[李　琼](#bm02II0000000000)

[高　郁](#bm02IJ0000000000)

[彭　玕](#bm02IK0000000000)

[庞巨曦](#bm02IL0000000000)

[廖匡图　廖匡齐　廖凝](#bm02IM0000000000)

[廖　偃](#bm02IN0000000000)

[彭师暠](#bm02IO0000000000)

[丁思仅](#bm02IP0000000000)

[戴　偃](#bm02IQ0000000000)

[张少敌](#bm02IR0000000000)

[拓拔恒](#bm02IS0000000000)

[李宏皋](#bm02IT0000000000)

[李宏节](#bm02IU0000000000)

[徐仲雅](#bm02IV0000000000)

[何仲举](#bm02J00000000000)

[刘昭禹](#bm02J10000000000)

[石文德](#bm02J20000000000)

[张文表](#bm02J30000000000)

[李观象](#bm02J40000000000)

[朱遵度](#bm02J50000000000)

[邓洵美](#bm02J60000000000)

[王　鼎](#bm02J70000000000)

[吴含灵](#bm02J80000000000)

[洪　道](#bm02J90000000000)

[干　康](#bm02JA0000000000)

[至　聪](#bm02JB0000000000)

[侯元亮](#bm02JC0000000000)

[**唐人轶事汇编卷三十九**](#bm02JD0000000000) 

[钱　镠](#bm02JD000000002R)

[钱元瓘](#bm02JF0000000000)

[钱弘佐](#bm02JG0000000000)

[钱弘倧](#bm02JH0000000000)

[钱　俶](#bm02JI0000000000)

[钱元懿](#bm02JK0000000000)

[钱元璙](#bm02JL0000000000)

[钱文奉](#bm02JM0000000000)

[钱弘偡](#bm02JN0000000000)

[钱仁杰](#bm02JO0000000000)

[钱　昱](#bm02JP0000000000)

[顾全武](#bm02JQ0000000000)

[成　及](#bm02JR0000000000)

[马　绰](#bm02JS0000000000)

[杜建徽](#bm02JT0000000000)

[鲍君福](#bm02JU0000000000)

[曹　圭](#bm02JV0000000000)

[曹师鲁](#bm02K00000000000)

[司马福](#bm02K10000000000)

[高　澧](#bm02K20000000000)

[皮光业](#bm02K30000000000)

[沈　嵩](#bm02K40000000000)

[胡进思](#bm02K50000000000)

[孙承祐](#bm02K60000000000)

[章鲁封](#bm02K70000000000)

[沈韬文](#bm02K80000000000)

[罗塞翁](#bm02K90000000000)

[吴仁璧](#bm02KA0000000000)

[闾丘方远](#bm02KB0000000000)

[僧　昭](#bm02KC0000000000)

[契　盈](#bm02KD0000000000)

[王　潮](#bm02KE0000000000)

[王审知](#bm02KF0000000000)

[崔夫人](#bm02KG0000000000)

[王延钧](#bm02KH0000000000)

[陈金凤](#bm02KI0000000000)

[王　昶](#bm02KJ0000000000)

[王延羲](#bm02KK0000000000)

[王延政](#bm02KL0000000000)

[王延禀](#bm02KM0000000000)

[王延彬](#bm02KN0000000000)

[留从效](#bm02KO0000000000)

[陈洪进](#bm02KP0000000000)

[卓嵓明](#bm02KQ0000000000)

[徐　寅](#bm02KR0000000000)

[黄　滔](#bm02KS0000000000)

[刘山甫](#bm02KT0000000000)

[陈　岘](#bm02KU0000000000)

[叶　翘](#bm02KV0000000000)

[黄　峻](#bm02L00000000000)

[贾　郁](#bm02L10000000000)

[刘　乙](#bm02L20000000000)

[江　为](#bm02L30000000000)

[陈文亮](#bm02L40000000000)

[章仔钧妻练氏](#bm02L50000000000)

[余洪敬妻郑氏](#bm02L60000000000)

[谭紫霄](#bm02L70000000000)

[行　云](#bm02L80000000000)

[高季兴](#bm02L90000000000)

[高从诲](#bm02LA0000000000)

[高保勗](#bm02LB0000000000)

[高继冲](#bm02LC0000000000)

[梁　震](#bm02LD0000000000)

[孙光宪](#bm02LE0000000000)

[李载仁](#bm02LF0000000000)

[王惠范](#bm02LG0000000000)

[梁延嗣](#bm02LH0000000000)

[文　了](#bm02LI0000000000)

[怀　濬](#bm02LJ0000000000)

[刘　崇](#bm02LK0000000000)

[刘继元](#bm02LL0000000000)

[卫　融](#bm02LM0000000000)

[**唐人轶事汇编卷四十**](#bm02LN0000000000) 

[甘洽　王仙客](#bm02LN000000002O)

[刘行敏](#bm02LO0000000000)

[路励行](#bm02LP0000000000)

[封抱一](#bm02LQ0000000000)

[韦庆本　杜松寿](#bm02LR0000000000)

[辛承嗣](#bm02LS0000000000)

[董行成](#bm02LT0000000000)

[裴子云](#bm02LU0000000000)

[李庆远](#bm02LV0000000000)

[阳　滔](#bm02M00000000000)

[陈希闵](#bm02M10000000000)

[王　瑱](#bm02M20000000000)

[严升期](#bm02M30000000000)

[裴惟岳](#bm02M40000000000)

[窦知范](#bm02M50000000000)

[郑仁凯](#bm02M60000000000)

[夏侯处信](#bm02M70000000000)

[邓　祐](#bm02M80000000000)

[梁士会](#bm02M90000000000)

[独孤守忠](#bm02MA0000000000)

[张利涉](#bm02MB0000000000)

[殷　安](#bm02MC0000000000)

[罗　会](#bm02MD0000000000)

[何名远](#bm02ME0000000000)

[殷文亮](#bm02MF0000000000)

[魏　伶](#bm02MG0000000000)

[郭　纯](#bm02MH0000000000)

[元　嘉](#bm02MI0000000000)

[李文礼](#bm02MJ0000000000)

[曹绍夔](#bm02MK0000000000)

[张寓言](#bm02ML0000000000)

[李𪾢　李逢年](#bm02MM0000000000)

[高　利](#bm02MN0000000000)

[李　封](#bm02MO0000000000)

[崔　立](#bm02MP0000000000)

[阎敬爱　李和风](#bm02MQ0000000000)

[王志安](#bm02MR0000000000)

[裴子羽　张晴](#bm02MS0000000000)

[陈　增](#bm02MT0000000000)

[皇甫亮](#bm02MU0000000000)

[冯履谦](#bm02MV0000000000)

[宋守敬](#bm02N00000000000)

[元崇逵](#bm02N10000000000)

[柳　辟](#bm02N20000000000)

[李　汭](#bm02N30000000000)

[王　忱](#bm02N40000000000)

[徐　粲](#bm02N50000000000)

[刘　颇](#bm02N60000000000)

[赵　璧](#bm02N70000000000)

[王四舅](#bm02N80000000000)

[李　元](#bm02N90000000000)

[韦延祐](#bm02NA0000000000)

[韦行规](#bm02NB0000000000)

[郑群玉](#bm02NC0000000000)

[梅权衡](#bm02ND0000000000)

[胡曹赞](#bm02NE0000000000)

[任　毂](#bm02NF0000000000)

[黎　瓘](#bm02NG0000000000)

[张保胤](#bm02NH0000000000)

[柳　逢](#bm02NI0000000000)

[薛　媛](#bm02NJ0000000000)

[严灌夫妻慎氏](#bm02NK0000000000)

[黄山隐](#bm02NL0000000000)

[捧　剑](#bm02NM0000000000)

[天峤游人](#bm02NN0000000000)

[马行余](#bm02NO0000000000)

[赵　悰](#bm02NP0000000000)

[郑路女](#bm02NQ0000000000)

[长鸣](#bm02NR0000000000)

[杨　志](#bm02NS0000000000)

[李全皋](#bm02NT0000000000)

[李文敏](#bm02NU0000000000)

[卢　汪](#bm02NV0000000000)

[韦　甄](#bm02O00000000000)

[卫元规](#bm02O10000000000)

[华　京](#bm02O20000000000)

[长孙籍](#bm02O30000000000)

[李　琮](#bm02O40000000000)

[郑　傪](#bm02O50000000000)

[李　宽](#bm02O60000000000)

[刘寡辞](#bm02O70000000000)

[温　琏](#bm02O80000000000)

[韦　检](#bm02O90000000000)

[周　𫖮](#bm02OA0000000000)

[侯继图妻任氏](#bm02OB0000000000)

[王赞　杨蘧](#bm02OC0000000000)

[张建章](#bm02OD0000000000)

[冯　藻](#bm02OE0000000000)

[孟昌期妻孙氏　萧惟香](#bm02OF0000000000)

[赵　卿](#bm02OG0000000000)

[善　晓](#bm02OH0000000000)

[吕　荣](#bm02OI0000000000)

[刘义方](#bm02OJ0000000000)

[崔进思](#bm02OK0000000000)

[韦　肇](#bm02OL0000000000)

[陈　峤](#bm02OM0000000000)

[李茂复](#bm02ON0000000000)

[郑　详](#bm02OO0000000000)

[杨行敏](#bm02OP0000000000)

[蒋　动](#bm02OQ0000000000)

[归崇制](#bm02OR0000000000)

[崔公佐](#bm02OS0000000000)

[王　咸](#bm02OT0000000000)

[商　则](#bm02OU0000000000)

[李知璋妻郑氏](#bm02OV0000000000)

[王陁子](#bm02P00000000000)

[楚　安](#bm02P10000000000)

[朱　繇](#bm02P20000000000)

[胡　擢](#bm02P30000000000)

[郭干晖](#bm02P40000000000)

[钟　隐](#bm02P50000000000)

[支仲元](#bm02P60000000000)

[许　碏](#bm02P70000000000)

[法　常](#bm02P80000000000)

[福　全](#bm02P90000000000)

[封干　寒山　拾得](#bm02PA0000000000)

[**引用书目**](#bm02PB0000000000) 

[二画](#bm02PB0000000029)

[三画](#bm02PB00000000GN)

[四画](#bm02PB000000012E)

[五画](#bm02PB000000039C)

[六画](#bm02PB00000004UK)

[七画](#bm02PB00000006AJ)

[八画](#bm02PB00000007K4)

[九画](#bm02PC00000002AT)

[十画](#bm02PC00000004TA)

[十一画](#bm02PC00000006RC)

[十二画](#bm02PD00000000HB)

[十三画](#bm02PD00000002VB)

[十四画](#bm02PD00000004G3)

[十五画](#bm02PD00000005JB)

[十六画](#bm02PD00000006U6)

[十七画](#bm02PE0000000036)

[十八画](#bm02PE00000000P1)

[十九画](#bm02PE00000001A6)

[二十一画以上](#bm02PE00000001OH)

[**人名索引**](#bm02PF0000000000)

[返回总目录](#bm00000000000000)

# 唐人轶事汇编卷三十

## 吴　融

1. []{#唐轶三十-吴融-1}
钱尚父始杀董昌，奄有两浙，得行其志，士人耻之。吴侍郎，越州萧山县人。举进士，场中甚有声采，屡遭维絷，不遂观光，乃脱身西上。《北梦琐言》五。

2. []{#唐轶三十-吴融-2}
吴融，广明、中和之际，久负屈声，虽未擢科第，同人多贽谒之如先达。有王图，工词赋，投卷凡旬月，融既见之，殊不言图之臧否，但问图曰：「更曾得卢休信否？何坚卧不起，惜哉！融所得，不如也！」休，图之中表，长于八韵，向与子华同砚席，晚年抛废，归镜中别墅。《唐摭言》五。又《广记》一八三引。

3. []{#唐轶三十-吴融-3}
羊绍素夏课有《画狗马难为功赋》，其实取「画狗马难于画鬼神」之意也，投表兄吴子华。子华览之，谓绍素曰：「吾子此赋未嘉。赋题无鬼神，而赋中言鬼神。子盍为《画狗马难于画鬼神赋》，即善矣。」绍素未及改易，子华一夕成于腹笥。有进士韦彖，池州九华人，始以赋卷谒子华。子华闻之，甚喜。彖居数日，贡一篇于子华，其破题曰：「有丹青二人：一则矜能于狗马，一则夸妙于鬼神。」子华大奇之，遂焚所著，而绍素竟不能以己下之。其年，子华为彖取府元。《唐摭言》五。

4. []{#唐轶三十-吴融-4}
唐吴融侍郎策名后，曾依相国太尉韦公昭度，以文笔求知，每起草先呈，皆不称旨。吴乃祈掌武亲密，俾达其诚，且曰：「某幸得齿在宾次，唯以文字受眷，虽愧荒拙，敢不著力！未闻惬当，反甚忧惧。」掌武笑曰：「吴校书诚是艺士，每有见请，自是吴家文字，非干老夫。」由是改之，果惬上公之意也。散版出官，寓于江陵。为僧贯休撰诗序，以唐来唯元、白、休师而已。又祭陆龟蒙文，即云海内文章止鲁望而已。自相矛盾，于时不免识者所讥。《北梦琐言》四。

5. []{#唐轶三十-吴融-5}
昭宗天复元年正旦，东内反正。既御楼，内翰维吴子华先至，上命于前跪草十余诏，简备精当，曾不顷刻。上大加赏激。《唐摭言》一三。《唐才子传》九。

6. []{#唐轶三十-吴融-6}
景福中，江西节度使钟传遣僧从约进《法华经》一千部，上待之恩渥有加，宣从约入内赐斋，面锡紫衣一副。将行，太常博士戴司颜以诗赠行，略曰：「远来朝凤阙，归去恋元侯。」时吴子华任中谏，司颜仰公之名，志在属和，以为从约之资。融览之，拊掌大笑曰：「遮阿师更不要见，便把拽出得！」其承奉如此矣。《唐摭言》五。《唐诗纪事》六六。

7. []{#唐轶三十-吴融-7}
见李巨川[1](#唐轶三十-李巨川-1)。

8. []{#唐轶三十-吴融-8}
见李洞[1](#唐轶二十六-李洞-1)。

9. []{#唐轶三十-吴融-9}
见卢延让[2](#唐轶三十-卢延让-2)、[3](#唐轶三十-卢延让-3)。
10. []{#唐轶三十-吴融-10}
见卢延让[2](#唐轶三十-卢延让-2)、[3](#唐轶三十-卢延让-3)。

11. []{#唐轶三十-吴融-11}
见陆龟蒙[2](#唐轶二十八-陆龟蒙-2)。

12. []{#唐轶三十-吴融-12}
见崔慎由[4](#唐轶二十四-崔慎由-4)。

## 郑　谷

1. []{#唐轶三十-郑谷-1}
谷，字守愚，袁州人，故永州刺史之子。幼年，司空图与刺史同院，见而奇之曰：「曾吟得丈丈诗否？」曰：「吟得。」「莫有病否？」曰：「丈丈《曲江晚望》断篇云『村南斜日闲回首，一对鸳鸯落渡头』，即深意矣。」司空叹惜抚背曰：「当为一代风骚主。」干宁中，为都官郎中，卒于家。《唐诗纪事》七○。《郡阁雅谈》（《诗话总龟》前集四）。

2. []{#唐轶三十-郑谷-2}
唐郑谷有《雪》诗云：「乱飘僧舍茶烟湿，密洒歌楼酒力微。江上晚来堪画处，渔人披得一蓑归。」时人多传诵之。段赞善善画，因采其诗意景物，图写之，曲尽潇洒之思，持以赠谷。谷珍领之，复为诗寄谢云：「赞善贤相后，家藏名画多。留心于素绘，得意在烟波。属兴同吟咏，功成更琢磨。爱余风雪句，幽绝写渔蓑。」《图画见闻志》五。《古今诗话》（《诗话总龟》前集二六）。《唐诗纪事》七〇。

3. []{#唐轶三十-郑谷-3}
谷不喜高仲武《间气集》，而喜殷璠《河岳英灵集》，尝有诗云：「殷璠鉴裁《英灵集》，颇觉同才得旨深。何事后来高仲武，品题《间气》未公心。」《唐诗纪事》七〇。

4. []{#唐轶三十-郑谷-4}
郑谷郎中亦爱僧，用比蜀茶，乃曰：「蜀茶与僧，未必皆美，不欲舍之。」《北梦琐言》一○。

5. []{#唐轶三十-郑谷-5}
见齐己[1](#唐轶三十-齐己-1)、[2](#唐轶三十-齐己-2)。
6. []{#唐轶三十-郑谷-6}
见齐己[1](#唐轶三十-齐己-1)、[2](#唐轶三十-齐己-2)。

## 杜荀鹤

1. []{#唐轶三十-杜荀鹤-1}
杜荀鹤，第十五，字彦之，池州人。大顺二年正月十日，裴贽下第八人。其年放牓日，即荀鹤生日，故王希羽赠诗云：「金榜晓悬生世日，玉书潜纪上升时。九华山色高千尺，未必高于第八枝。」后入梁，为主客员外郎，翰林学士。怀恩思报，未几暴卒。《南部新书》辛。《洞微志》（《诗话总龟》前集五）。

2. []{#唐轶三十-杜荀鹤-2}
杜荀鹤舍前椿树生芝草，明年及第，以漆彩饰之，安几砚间，号「科名草」。《清异录》上。

3. []{#唐轶三十-杜荀鹤-3}
见梁太祖[9](#)。

4. []{#唐轶三十-杜荀鹤-4}
唐杜荀鹤尝游梁，献太祖诗三十章，皆易晓也，因厚遇之。洎受禅，拜翰林学士，五日而卒。朱崖李太尉奖拔寒俊，至于掌诰，率用子弟，乃曰：「以其谙练故事，以济缓急也。」如京兆者，一篇一咏而已，经国大手，非其所能。幸而殂逝，免贻伊耻也。制贬平曾、贾岛，以其僻涩之才，无所采用。皆此类也。《北梦琐言》六。

5. []{#唐轶三十-杜荀鹤-5}
荀鹤，杜牧之之微子也。牧之会昌末，自齐安移守秋浦，时妾有娠，出嫁长林卿士杜筠，生荀鹤，有能诗名，自号九华山人。大顺初，擢第，寻授翰林学士，主客员外郎，知制诰。顾云序其集为《唐风集》焉。荀鹤与张曙同年进士，常以言相嘲谑，曙之他文不多见，《唐余录》载其《击瓯赋》一篇，其警句云：「董双成青琐鸾惊，啄开珠网；穆天子细缰马骇，踏碎琼田。」似此之类，恐非荀鹤所可拟。《唐风集》中，诗极低下，如「要知前路事，不及在家时」，「不觉裹头成大汉，初看竹马作儿童」之句，前辈方之《太公家教》。惟《春宫怨》一联云「风暖鸟声碎，日高花影重」，为一篇警策。而欧阳永叔《归田录》乃云周朴之句，不知何以云然。《艺苑雌黄》（《苕溪渔隐丛话》后集一五）。《池阳集》（《古今事文类聚》后集一六）。《唐诗纪事》六五。《舆地纪胜》二二。《二老堂诗话》。《唐才子传》九。　案：杜荀鹤是否牧之微子事，后人聚讼纷纭。《四库提要》、《一瓢诗话》等并斥此说。

6. []{#唐轶三十-杜荀鹤-6}
梁朝杜舍人荀鹤为诗愁苦，悉干教化。每于吟讽，得其至理。如《赠僧》云：「安禅不必须山水，灭得心头火自凉。」又「利门名路两何凭，百岁风前短燄灯。只恐为僧心不了，为僧心了总输僧。」南宗睹之，传为心印。杜在梁朝，献朱太祖《时世行》十首，欲令太祖省徭役、薄赋敛。是时方当征伐，不洽上意，遂不见遇，旅寄寺中。敬相公翔谓杜曰：「希先辈稍削古风，即可进身。不然者，虚老矣。」杜遂课《颂德诗》三十章以悦太祖。议者以杜虽有玉堂之拜，顿移教化之词，壮志清名，中道而废。《时世行》聊纪两首，《颂德诗》不复录之：「夫因兵死守蓬茅，麻纻裙衫鬓发燋。桑柘废来犹纳税，田园荒尽尚征苗。时挑野菜和根煮，旋斫生柴带叶烧。任是深山更深处，也应无计避征徭。」「八十老翁住破村，村中牢落不堪论。因供寨木无桑柘，为点乡兵绝子孙。还似平宁征赋税，未曾州县略安存。至今鸡犬皆星散，日落西山哭倚门。」《鉴诫录》九。

7. []{#唐轶三十-杜荀鹤-7}
见张曙[2](#唐轶三十-张曙-2)、[3](#唐轶三十-张曙-3)。

8. []{#唐轶三十-杜荀鹤-8}
梁园有富家子杜四郎，好接文士，爱为诗篇，时号「杜荀鸭」，以比荀鹤。每有诗即题壁，亲宾或污漫之，即云：「三十年来尘扑面，如今始得一泥。」《后史补》（《类说》二六）。

## 李巨川

1. []{#唐轶三十-李巨川-1}
李巨川，字下已，姑臧人也，士族之鼎甲，工为燕许体文。广明庚子乱后，失身于人，佐兴元杨守亮幕。守亮，大阉复恭养子。守亮败，为华帅韩建所擒。建重其才，奏令掌书奏凡十余年，名振海内。干宁中，驾幸三峰，巨川自使下侍御史，拜工部郎中，稍迁考功郎，中谏议大夫。时建奏勒诸王放散殿，后都雪岐，下宋文通，皆巨川之谋也。上返正，转假礼部尚书，充黄州节度判官。上至华清宫，遣使赐建御容一轴，时巨川草谢表以示吴子华，其中有「彤云似盖以长随，紫气临关而不度」。子华吟味不已，因草篇与巨川对垒。略曰：「雾开万里，克谐披睹之心；掌拔一峰，兼助捧持之力。」天祐初，大驾幸岐，梁太祖自东平拥师迎驾至三峰，单骑出降。既而素忌巨川多谋，遣人害之。《唐摭言》一○。

2. []{#唐轶三十-李巨川-2}
李巨川有笔述，历举不第。先以仕伪襄王，与唐彦谦俱贬于山南，褒帅杨守亮优待之。山南失守，随致仕杨军容复恭，与守亮同奔，北投太原。导行者引出华州，复恭为韩建挫辱，极骂为奴，以短褐蒙之，毙于枯木。守亮槛送至京，斩于独柳树，京城百姓莫不沾涕。此即南山一丈黑，本姓訾。黄巢时，多救护导引朝士令趋行在，人有逃黄巢而投附，皆济之，由是人多感激也。巨川为韩建副使。朱令公军次于华，用张濬计，先取韩建，其幕客张策携印率副使李巨川同诣辕门请降。朱公谓曰：「车驾西幸，皆公所教也。」建曰：「某不识字，凡朝廷章奏、邻道书檄，皆巨川为之。」因斩之。识者谓韩建无行，求解怒于朱公，遂为所卖。时人冤之。巨川有子慎仪，仕后唐为翰林学士。唯张策本与张濬有分，携印而降，叶濬之谋，后仕至梁相。朱公既得韩建，以兄呼之，寻奏移许昌。梁凤历初，亦遇害也。《北梦琐言》一五。

3. []{#唐轶三十-李巨川-3}
见温庭筠[18](#唐轶二十四-温庭筠-18)。

## 王　超

1. []{#唐轶三十-王超-1}
唐末凤翔判官王超，推奉李茂贞，挟曹马之势，牋奏文檄，恣意翺翔。王蜀先主初下成都，冯涓节制判掌其奏牋，岁久转厅，以掌记辟韦庄郎中于权变之间，未甚惬旨。阆州人王保晦有文才而无体式，然其切露直致，易为晓悟。加以凤翔用王超牋奏，超以一本旧族，思偶风云，每遇飞章，言伪而辩。蜀先主爱之，以二王书题表藁示长乐公，公乃致书逊谢，倍加赞赏。其要曰：「有眼未见，有耳未闻。」盖讥其阻兵恃强，失事君去就。王超后为兴元留后，遇害。有《凤鸣集》三十卷行于世。后又有名石钦若者，体效其笔，为刘知俊判官，随轩降蜀，不能谦退远害，宾主争露锋颖，竟同诛之。阅其缄题表章行行然，宜其见忌而取祸也。许存初背荆州成中令降蜀，先主有意杀之，亲吏柳修业劝其谦静，每立大功而皆托疾，由是获免于先主之世。即彭城之旧寮，不若高阳之小吏矣。王超全集三十卷，今只见三卷。闻于卢卿宏也。《北梦琐言》七。

## 郑　准

1. []{#唐轶三十-郑准-1}
唐荥阳郑准以文笔依荆州成中令。常欲比肩陈、阮，自集其所作为三卷，号《刘表军书》。虽有胸襟，而辞体不雅。至祝朝贵书云：「中书令舍人曰『草麻』，通事舍人曰『奏可』。」又贺襄州赵令嗣袭，其书云：「不沐浴佩玉，而石祁兆；不登山取符，而无恤封。」是于庆贺中显言其庶贱也。邻道之敬，其若是乎？应举日诗卷，《题水牛》曰：「护犊横身立，逢人揭尾跳。」朝士以为大笑。《北梦琐言》七。又《广记》二六一引。《唐诗纪事》六一。

2. []{#唐轶三十-郑准-2}
郑准，不知何许人。性谅直，能为文，长于牋奏。成汭镇荆南，辟为推官。汭尝讐杀人，惧为吏所捕，改姓郭氏，及为荆南节度使，命准为表，乞归本姓。准援笔而成，其略云：「臣门非冠盖，家本军戎。亲朋之内，盱睢为人报怨；昆弟之间，点染无处求生。背故国以狐疑，望邻封而鼠窜。名非霸越，乘舟难效于陶朱；志切投秦，出境遂称于张禄。」又云「成为本姓，郭乃冒称。本避犯禁之辜，敢归司寇；别族受封之典，诚愧诸侯。伏乞圣慈，许归本姓」云云。其表甚为朝廷所重。后因汭生辰，淮南杨行密遣使致礼币之外，仍贶《初学记》一部，准忿然以为不可，谓汭曰：「夫《初学记》盖训童之书尔，今敌国交聘，以此书为贶，得非相轻之甚耶！宜书责让。」汭不纳。准自叹曰：「若然，见轻敌国，足彰幕府之无人也。参佐无状，安可久？」遽请解职。汭怒其去，潜使人于途中杀之。《五代史补》一。

3. []{#唐轶三十-郑准-3}
见贯休[2](#唐轶三十-贯休-2)。

## 罗　衮

1. []{#唐轶三十-罗衮-1}
唐罗员外衮，成都临邛人。应进士举，文学优赡，操尚甚高，唐大顺中策名，不归故乡。时属丧乱，朝廷多故，契阔兵难，备历饥寒。蜀先主致书于翰林令狐学士、吴侍郎，选书记一员，欲以桂阳应聘。外郎谓知己曰：「誓拥马通衢，服弊布衣，以俟外朝。无复西归，为鲁国东家丘也。」竟通朝籍，终于梁礼部员外郎也。蜀人有志者，唯外郎乎！《北梦琐言》五。《五总志》。

2. []{#唐轶三十-罗衮-2}
见罗隐[24](#唐轶二十八-罗隐-24)。

## 温　宪

1. []{#唐轶三十-温宪-1}
温宪员外，庭筠子也。僖、昭之间，就试于有司，值郑相延昌掌邦贡也，以其父文多刺时，复傲毁朝士，抑而不录。既不第，遂题一绝于崇庆寺壁。后荥阳公登大用，因国忌行香，见之悯然动容。暮归宅，已除赵崇知举，即召之，谓曰：「某顷主文衡，以温宪庭筠之子，深怒嫉之。今日见一绝，令人恻然，幸勿遗也。」于是成名。诗曰：「十口沟隍待一身，半年千里绝音尘。鬓毛如雪心如死，犹作长安下第人。」《唐诗纪事》七〇。

2. []{#唐轶三十-温宪-2}
见温庭筠[18](#唐轶二十四-温庭筠-18)。

## 张　𧏖

1. []{#唐轶三十-张𧏖-1}
张𧏖，字象文，唐末登第，尉栎阳。避乱入蜀，王蜀时，为金堂令。徐后游大慈寺，见壁间题云：「墙头细雨垂纤草，水面回风聚落花。」问寺僧，僧以𧏖对。乃赐霞光牋，令写诗以进。𧏖进二百首，衍善之，召为知制诰。宋光嗣以𧏖轻忽傲物，遂止。卒于官。𧏖生颖秀，幼有《单于台》诗曰：「白日地中出，黄河天外来。」为世所称。《唐诗纪事》七〇。《郡斋读书志》四中。《唐才子传》一○。

## 殷文圭

1. []{#唐轶三十-殷文圭-1}
文圭，池州人，居九华，小字桂郎。苦学，所用墨池，底为之穴。《唐诗纪事》六八。

2. []{#唐轶三十-殷文圭-2}
殷文圭为举子时，尝经大泽中，遇大雨震电，仆乘皆踣，文圭安详如不闻。及至逆旅，从者怪之，试视文圭，两耳皆有泥封塞云。后为翰林学士。《江南余载》下。《唐诗纪事》六八。

3. []{#唐轶三十-殷文圭-3}
吴殷文圭举进士，涂中遇一叟，目文圭久之，谓人曰：「向者一人，眉绿，拳必入口，神仙状也。如学道，当冲虚；不尔，有大名于天下。」而文圭拳实入口，干宁中擢第。《九国志》（《白孔六帖》三一）。《唐诗纪事》六八。《唐才子传》一〇。

4. []{#唐轶三十-殷文圭-4}
见吴游恭[1](#)。

5. []{#唐轶三十-殷文圭-5}
干宁中，驾幸三峰。殷文圭者，携梁王表荐及第，仍列于榜内。时杨令公行密镇维扬，奄有宣浙，扬汴榛梗久矣。文圭家池州之青阳，辞亲间道至行在，无何随榜为吏部侍郎裴枢宣谕判官，至大梁以身事叩梁王，王乃上表荐之。文圭复拟饰非，徧投启事于公卿间，略曰：「於菟猎食，非求尺璧之珍；鶢鶋避风，不望洪钟之乐。」既擢第，由宋汴驰过。俄为多言者所发，梁王大怒，亟遣追捕，已不及矣。自是屡言措大率皆负心，常以文圭为证，白马之诛，靡不由此也。《唐摭言》九。《唐诗纪事》六八。《唐才子传》一○。

6. []{#唐轶三十-殷文圭-6}
李德诚加司空，守临川，殷文圭草麻。德诚濡毫之赂久而未至，以诗督之曰：「紫殿西头月欲斜，曾草临川上相麻。润笔已曾关奏谢，更飞章句问张华。」时论少之。《南唐近事》（《诗话总龟》前集一八引）。《唐诗纪事》六八。

## 翁承赞

1. []{#唐轶三十-翁承赞-1}
天祐元年，翁承赞以右拾遗受诏，册王审知为瑯琊王，赐金紫以行，易其乡名里号曰「文秀」、「光贤」、「书锦」。黄滔赠以诗，有「建水闽山无故事，长卿严助是前身」之语。梁开平四年，复为闽王册礼副使，滔复赠诗曰：「衣锦还乡翻是客，回车谒帝却为归。」《闽书》（《五代诗话》六）。《十国春秋》九五。

## 路德延

1. []{#唐轶三十-路德延-1}
路德延，儋州岩相之犹子也。数岁能为诗，居学舍中，尝赋芭蕉诗曰：「一种灵苗异，天然体性虚。叶如斜界纸，心似倒抽书。」诗成，翌日传于都。会儋州坐事诛，故德延久不能振。光化初，方就举擢第。大有诗价，又为《感旧》诗曰：「初骑竹马咏芭蕉，尝忝名卿诵满朝。五字便容过绛帐，一枝寻许折丹霄。岂知流落萍蓬远，不觉推迁岁月遥。国境永宁身未立，至今颜巷守箪瓢。」天祐中，授左拾遗。会河中节度使朱友谦领镇，辟掌书记。友谦初颇礼待之，然德延性浮薄骄慢，动多忤物，友谦稍解体，德延乃作《孩儿诗》五十韵以刺友谦。友谦闻而大怒，有以掇祸，乃因醉沈之黄河。诗实佳作也。尔后虽继有和者，皆去德延远矣。《广记》一七五。《唐诗纪事》六三。

2. []{#唐轶三十-路德延-2}
河中判官路德延，相国岩之姪，岳之子。时谓才俊，擢进士第。西平王朱友谦幕寮，放恣凌傲，主公容之。友谦背梁，乞于晋阳，并使初至，礼遇方谨，路公筵上言语及之。友谦忧愤，因投德延于黄河，以纾祸也。先是纪纲之仆近判官入谒幕次，遂有请易舍之说，盖义兄弟同处，不欲闻郎官秽谈也。路子得非其人耶？《北梦琐言》（《广记》二六四）。

## 卢延让

1. []{#唐轶三十-卢延让-1}
唐卢延让业诗，二十五举，方登一第。卷中有句云：「狐冲官道过，狗触店门开。」租庸张濬亲见此事，每称赏之。又有「饿猫临鼠穴，馋犬舐鱼砧」之句，为成中令汭见赏。又有「栗爆烧氊破，猫跳触鼎翻」句，为王先主建所赏。尝谓人曰：「平生投谒公卿，不意得力于猫儿狗子也。」人闻而笑之。卢尝有诗云：「不同文赋易，为是者之乎。」后入翰林，阁笔而已。同列戏之曰：「不同文赋易，为是者之乎。」竟以不称职，数日而罢也。《北梦琐言》七。又《广记》二五二引。《古今诗话》（《诗话总龟》前集四一）。《唐诗纪事》六五。

2. []{#唐轶三十-卢延让-2}
卢延让业癖涩诗，吴翰林虽以赋卷擢第，然八面受敌，深知延让之能。延让始投贽，卷中有说诗一篇，断句云：「因知文赋易，为下者之乎。」子华笑曰：「上门恶骂来！」《唐摭言》一二。《唐诗纪事》六五。

3. []{#唐轶三十-卢延让-3}
卢延让，光化三年登第。先是延让师薛许下为诗，词意入癖，时人多笑之。吴翰林融为侍御史，出官峡中，延让时薄游荆渚，贫无卷轴，未遑贽谒。会融表弟滕籍者，偶得延让百篇，融览，大奇之，曰：「此无他，贵不寻常耳。」于是称之于府主成汭。时故相张公职大租于是邦，常以延让为笑端，及融言之，咸为改观。由是大获举粮，延让深所感激，然犹因循，竟未相面。后值融赴急征入内庭，孜孜于公卿间称誉不已。光化戊午岁，来自襄南，融一见如旧相识，延让呜咽流涕，于是攘臂成之矣。《唐摭言》六。又《广记》一八四引。

4. []{#唐轶三十-卢延让-4}
唐御膳以红绫饼餤为重。昭宗光化中，放进士榜，得裴格等二十八人，以为得人。会燕曲江，乃令大官特作二十八饼餤赐之，卢延让在其间。后入蜀为学士，既老，颇为蜀人所易。延让诗素平易近俳，乃作诗云：「莫欺零落残牙齿，曾吃红绫饼餤来。」王衍闻知，遂命供膳，亦以饼餤为上品，以红罗裹之。至今蜀人工为饼餤，而红罗裹其外，公厨大燕，设为第一。《避暑录话》下。《韵语阳秋》一九。

5. []{#唐轶三十-卢延让-5}
王蜀卢侍郎延让吟诗多著寻常容易言语，时辈称之为高格。至如《送周太保赴浙西》云：「臂鹰健卒悬氊帽，骑马佳人著画衫。」又《寄友人》云：「每过私第邀看鹤，长著公裳送上驴。」此容易之甚矣。然于数篇见境尤妙，有《松门寺》云：「山寺取凉当夏夜，共僧蹲坐石阶前。两三条电欲为雨，七八个星犹在天。衣汗稍停床上扇，茶香时泼涧中泉。通宵听论莲华义，不藉松窗半觉眠。」又《苦吟》云：「莫话诗中事，诗中难更无。吟安一个字，撚断数茎须。险觅天应闷，狂搜海亦枯。不同文赋易，为著者之乎。」又《赠僧》云：「浮世浮华一段空，偶抛烦恼到莲宫。高僧解语牙无水，老鹤能飞骨有风。野色吟余生竹外，山阴坐久入池中。禅师莫问求名苦，滋味过于食蓼虫。」卢曾献太祖卷，中有「栗爆烧氊破，猫跳触鼎翻」。后太祖冬夜与潘枢密峭在内殿平章边事，旋令宫人于火炉中煨栗子，俄有数栗爆出，烧损绣褥子。时太祖多疑，常于炉中烧金鼎子，命徐妃二姊妹亲侍茶汤而已。是夜，宫猫相戏，误触鼎翻，太祖良久曰：「『栗爆烧氊破，猫跳触鼎翻』。忆得卢延让卷有此一联，乃知先辈裁诗信无虚境。」来日遂有六行之拜。自给事拜工部。《鉴诫录》五。《唐诗纪事》六五。

6. []{#唐轶三十-卢延让-6}
卢延让诗浅近，人多笑之，惟吴融独重其作，盛称于时，且云：「此公不寻常，后必垂名。」延让诗至今传之，亦有绝好者。《宿东林》云：「两三条电欲为雨，七八个星犹在天。」《旅舍言怀》云：「名纸毛生五门下，家僮骨立六街中。」《赠元上人》云：「高僧解语牙无水，老鹤能飞骨有风。」《蜀路》云：「云间闻铎骡驮去，雪里残骸虎拽来。」《怀江上》云：「饿猫临鼠穴，馋犬舐鱼砧。」《寄人》云：「吟成一个字，捻断数茎须。」又云：「树上咨诹批颊鸟，窗间壁驳叩头虫。」余在翰林，尝召对，上举延让诗云：「臂鹰健卒悬氊帽，骑马佳人卷画衫。」虽浅近，亦自成一体。《谈苑》（《诗话总龟》前集八）。《唐诗纪事》六五。

7. []{#唐轶三十-卢延让-7}
卢延让《哭边将》诗曰：「自是硵砂发，非干𪿫石伤。牒多身上职，盎大背边疮。」人谓此是打脊诗也。《北梦琐言》七。《古今诗话》（《类说》五六）。

## 韩定辞　马彧

1. []{#唐轶三十-韩定辞-1} []{#唐轶三十-马彧-1}
唐韩定辞为镇州王镕书记，聘燕帅刘仁恭，舍于宾馆，命试幕客马彧延接。马有诗赠韩曰：「燧林芳草绵绵思，尽日相携陟丽谯。别后巏嵍山上望，羡君时复见王乔。」彧诗虽清秀，然意在征其学问。韩亦于座上酬之曰：「崇霞台上神仙客，学辨痴龙艺最多。盛德好将银笔述，丽词堪与雪儿歌。」座内诸宾靡不钦讶称妙句，然亦疑其银笔之僻也。他日，彧复持燕帅之命，答聘常山，亦命定辞接于公馆。时有妓转转者，韩之所眷也，每当酒席，彧频目之。韩曰：「昔爱晋文公分季隗于赵衰，孙伯符辍小乔于公瑾，盖以色可奉名人。但虑倡姬不胜贤者之顾，愿垂一咏，俾得奉之。」彧援笔，文不停缀，作转转之赋，其文甚美，咸钦其敏妙，遂传于远近。彧从容问韩以雪儿、银笔之事。韩曰：「昔梁元帝为湘东王时，好学著书，常记录忠臣义士及文章之美者。笔有三品，或以金银雕饰，或用斑竹为管，忠孝全者用金管书之，德行清粹者用银笔书之，文章赡丽者以斑竹书之。故湘东之誉，振于江表。雪儿者，李密之爱姬，能歌舞。每见宾僚文章，有奇丽入意者，即付雪儿叶音律以歌之。」又问痴龙出自何处，定辞曰：「洛下有洞穴，曾有人误堕于穴中，因行数里，渐见明旷。见有宫殿人物凡九处，又见有大羊，羊髯有珠，人取而食之，不知何所。后出以问张华，曰：『此地仙九馆也。大羊者，名曰痴龙耳。』」定辞复问彧：「巏嵍之山，当在何处？」彧曰：「此隋郡之故事，何谦光而下问？」由是两相悦服，结交而去。《北梦琐言》（《广记》二〇〇）。《百斛明珠》（《诗话总龟》前集三〇）。《唐诗纪事》七一。《苕溪渔隐丛话》前集二四。

## 杨　夔

1. []{#唐轶三十-杨夔-1}
高士杨夔尝著《冗书》三卷，驰名于士大夫间。唐末下第，优游江左，郑谷赠之诗曰：「三复兄书高且奇，不妨仍省百篇诗。江湖休洒东风泪，十字香于一桂枝。」《古今诗话》（《诗话总龟》前集二七）。

## 唐　求（一作球）

1. []{#唐轶三十-唐求-1}
唐末，蜀州青城县味江山人唐求，至性纯，笃好雅道，放旷疏逸，几乎方外之士也。每入市，骑一青牛，至暮，醺酣而归。非其类，不与之交。或吟或咏，有所得，则将藁撚为丸，内于大瓢中。二十余年，莫知其数，亦不复吟咏。其赠送寄别之诗布于人口。暮年，因卧病，索瓢致于江中，曰：「斯文苟不沉没于水，后之人得者方知我苦心耳。」漂至新渠江口，有识者云：「唐山人诗瓢也。」探得之，已遭漂润损坏，十得其二三，凡三十余篇，行于世。《茅亭客话》三。《古今诗话》（《诗话总龟》前集四六）。《唐诗纪事》五〇。《唐才子传》一〇。

2. []{#唐轶三十-唐求-2}
球生于唐末，至性纯，笃好雅道，放旷疏远，邦人谓之唐隐居。或云：王建帅蜀，召为参谋，不就。今以其故居为隐居寺。《唐诗纪事》五〇。

## 褚　载

1. []{#唐轶三十-褚载-1}
褚载字厚之，家至贫。客梁、宋间，困甚，以诗投襄阳节度使邢君牙云：「西风昨夜坠红兰，一宿邮亭事万般。无地可耕归不得，有恩堪报死何难？流年怕老看将老，百计求安未得安。一卷新书满怀泪，频来门馆诉饥寒。」君牙赠绢十匹，荐于郑滑，辟支使，不行。明年，裴贽知贡举，君牙荐之，擢第。《诗史》（《诗话总龟》前集五）。《唐才子传》一。　案：邢君牙卒于德宗朝，时代不相及。

2. []{#唐轶三十-褚载-2}
文德中，刘子长出镇浙西，行次江西；时陆威侍郎犹为郎吏，亦寓于此。进士褚载缄二轴投谒，误以子长之卷而贽于威；威览之，连有数字犯威家讳，威因拱而矍然。载错愕白以大误，寻以长牋致谢，略曰：「曹兴之图画虽精，终慙误笔；殷浩之矜持太过，翻达空函。」《唐摭言》一一。《唐诗纪事》五九。《耆旧续闻》一〇。《唐才子传》一○。

## 王贞白

1. []{#唐轶三十-王贞白-1}
王贞白唐末大播诗名，尝作《御沟诗》云：「一派御沟水，绿槐相荫青。此波涵帝泽，无处濯尘缨。鸟道来虽险，龙池到自平。朝宗心本切，愿向急流倾。」示贯休，休曰：「剩一字。」贞白扬袂而去。休曰：「此公思敏。」书一「中」字于掌。逡巡，贞白回，曰：「此中涵帝泽。」休以掌中示之，不异所改。《青琐后集》（《诗话总龟》前集一一）。《唐诗纪事》六七。《唐才子传》一〇。　案：《唐子西文录》另载一说，以贯休为皎然，以王贞白为无名僧，似误。

2. []{#唐轶三十-王贞白-2}
天祐年中内试，贞白扎翰狼籍，帝览，拂下玉案。有黄门奏此举人有诗名。御批曰：「粗通放。」《唐诗纪事》六七。

## 张　曙

1. []{#唐轶三十-张曙-1}
张曙、崔昭纬中和初西川同举，相与诣日者问命。时曙自恃才名籍甚，人皆呼为将来状元，崔亦分居其下。无何，日者殊不顾曙，目崔曰：「将来万全高第。」曙有愠色。日者曰：「郎君亦及第，然须待崔家郎君拜相，当于此时过堂。」既而曙果以惨恤不终场，昭纬其年首冠。曙以篇什刺之曰：「千里江山陪骥尾，五更风水失龙鳞，昨夜浣花溪上雨，绿杨芳草属何人！」崔甚不平。会夜饮，崔以巨觥饮张，张推辞再三，崔曰：「但吃，却待我作宰相与你取状头。」张拂衣而去，因之大不叶。后七年，崔自内廷大拜，张后于三榜裴公下及第，果于崔公下过堂。《唐摭言》一一。又《广记》一八三引。又《诗话总龟》前集三九引。《唐诗纪事》六六。

2. []{#唐轶三十-张曙-2}
唐右补阙张曙，吏部侍郎褧之子，祎之姪。文章秀丽，精神敏俊，甚有时称。所生母常戴玉天尊，黄巢乱离，莫知存没，或有于枯骸中头上见有玉天尊，以曙未访遗骸，不合进取，以此阻之。后于裴贽侍郎下擢进士第，官至右补阙。曾戏同年杜荀鹤曰：「杜十四仁贤大荣幸，得与张五十郎同年。」荀鹤答曰：「张五十郎大荣幸，得与荀鹤同年。天下只闻杜荀鹤名字，岂知张五十郎耶！」彼此大咍。是知虚名不足定人优劣。曙有《击瓯赋》，其警句云：「董双成青琐鸾惊，啄开珠网；穆天子红缰马解，踏破琼田。」又有《鄠郊赋》，叙长安乱离，亦哀江南、悲甘陵之比。区区之荀鹤，不足拟伦。《北梦琐言》四。

3. []{#唐轶三十-张曙-3}
张曙拾遗与杜荀鹤同年，尝醉中谑荀鹤曰：「杜十五公大荣！」荀鹤曰：「何荣？」曙曰：「与张五十郎同年，争不荣？」荀鹤应声答曰：「是公荣，小子争得荣？」曙笑曰：「何也？」荀鹤曰：「天下祇知有杜荀鹤，阿没处知有张五十郎！」《唐摭言》一二。

4. []{#唐轶三十-张曙-4}
唐张祎侍郎朝望甚高，有爱姬早逝，悼念不已。因入朝未回，其犹子右补阙曙才俊风流，因增大阮之悲，乃制《浣溪纱》，其词曰：「枕障薰炉隔绣帏，二年终日两相思，好风明月始应知。天上人间何处去，旧欢新梦觉来时，黄昏微雨画帘垂。」置于几上。大阮朝退，凭几无聊，忽睹此诗，不觉哀恸，乃曰：「必是阿灰所作。」阿灰，即中谏小字也。然于风教似亦不可，以其叔姪年颜相似，恕之可耳。谚曰：「小舅小叔，相追相逐。」谑戏固不免也。《北梦琐言》八。《诗话总龟》前集四五。

5. []{#唐轶三十-张曙-5}
见杜荀鹤[5](#唐轶三十-杜荀鹤-5)。

6. []{#唐轶三十-张曙-6}
唐末张曙，中和间举进士。避难到巴州，宴于郡楼，坐中作《击瓯赋》，极精工。郡楼由赋显名，后人遂命之曰「击瓯楼」。《学斋占毕》二。

## 王　毂

1. []{#唐轶三十-王毂-1}
唐末，有宜春人王毂者，以歌诗擅名于时。尝作《玉树曲》云：「碧月夜夜琼树春，莲舌泠泠词调新。当时狎客尽丰禄，直谏犯颜无一人。歌未阕，晋王剑上黏腥血。君臣犹在醉乡中，面上已无陈日月。」此词大播于人口。毂未第时，尝于市廛中忽见同人被无赖辈殴打。毂前救之，扬声曰：「莫无礼，识吾否？吾便是解道『君臣犹在醉乡中，面上已无陈日月』者。」无赖辈闻之，敛衽惭谢而退。《百斛明珠》（《诗话总龟》前集二九）。《渔樵闲话》（《类说》五五、《溪诗话》二）。《唐诗纪事》七〇。《唐才子传》一○。

2. []{#唐轶三十-王毂-2}
毂始与崔胤同在庠序，相善。将赴举，胤饯之，有日者在坐曰：「待此郎为相，乃登第。」二十年，胤为相，毂遂登第。《唐诗纪事》七○。

## 贯　休

1. []{#唐轶三十-贯休-1}
禅月贯休尝以诗投之（今案：指钱镠）曰：「贵极身来不自由，几年勤苦踏山丘。满堂花醉三千客，一剑光寒十四州。莱子衣裳宫锦窄，谢公篇咏绮霞羞。他年名上凌烟阁，岂羡当时万户侯。」镠爱其诗，遣客吏谕之曰：「教和尚改十四为四十州，方与见。」休性褊介，谓吏曰：「州亦难添，诗亦不改。然闲云孤鹤，何天而不可飞邪！」遂飘然入蜀，以诗投孟知祥，有「一瓶一钵垂垂老，万水千山得得来」之句，知祥厚遇之。《续湘山野录》。《古今诗话》（《诗话总龟》前集三二）。《唐诗纪事》七五。《唐才子传》一○。　案：「以诗投孟知祥」，《唐诗纪事》作「以诗投王建」，是。

2. []{#唐轶三十-贯休-2}
僧贯休，婺州兰溪人。有逸才，长于歌诗。尝游荆南，时成汭为荆南节度使，生日有献歌诗颂德者，仅百余人，而贯休在焉。汭不能亲览，命幕史郑准定其高下，准害其能，辄以贯休为第三。贯休怒曰：「藻鉴如此，其可久乎！」遂入蜀。及至，值王建称藩，因献之诗云：「一瓶一钵垂垂老，万水千山得得来。」建大悦，遽加礼待。洎僭大号，以国师赐号曰「禅月」。《五代史补》一。

3. []{#唐轶三十-贯休-3}
沙门贯休，钟离人也。风骚之外，精于笔劄，举止真率，诚高人也。然不晓时事，往往诋讦朝贤，它亦不知己之是耶非耶。荆州成中令问其笔法非耶，休公曰：「此事须登坛而授，非草草而言。」成令衔之，乃递于黔中。因病以《鹤》诗寄意曰：「见说气清邪不入，不知尔病自何来。」以诗见意也。冯涓大夫有大名于人间，沦落于蜀，自比杜工部，意谓它人无出其右。休公初至蜀，先谒韦书记庄，而长乐公后至，遂与相见，欣然抚掌曰：「我与你阿叔有分。」长乐怒而拂袖。它日谒之，竟不逢迎，乃曰：「此阿师似我礼拜也。」自是频投刺字，终为阍者所拒。休公谓韦公曰：「我得得为渠入蜀，何意见怪！」道门杜先生，亦以此疏之。国清寺律僧尝许具蒿脯，未得间，姜侍中宅有斋，律僧先在焉，休公次至，未揖主人大貌，乃拍手谓律僧曰：「乃蒿饼子何在？」其它皆此类。通衢徒步，行嚼果子，未尝跨马。时人甚重之，异乎广宣、栖白之流也。《北梦琐言》二〇。《古今诗话》（《诗话总龟》前集三二）。《唐诗纪事》七五。《唐才子传》一〇。

4. []{#唐轶三十-贯休-4}
唐末寇乱，休避地渚宫，荆帅高氏优待之，馆于龙兴寺。会有谒宿，话时政不治。乃作《酷吏词》以刺之云……遂离荆门，立趋井络，上蜀主陈情之诗。《唐诗纪事》七五。《十国春秋》四七。

5. []{#唐轶三十-贯休-5}
唐有十僧诗选，在诸集中，唯禅月大师贯休所吟千首，吴融侍郎序之，号曰《巨岳集》，多为古体，穷尽物情。议者称白乐天为大教化主，禅月次焉。上人天复中晋楚游蜀，有上王蜀太祖陈情诗云：「一瓶一钵垂垂老，万水千山得得来。」太祖曰：「寡人高筑金台，以师名士，广修宝刹，用接高僧，千山万水之言，何以当此。」于是恩锡甚厚。上人遂居蜀焉。……初，上人诗名未振，时南楚才人竞以诗送轩辕先生归罗浮山，计百余首矣。后上人因吟一章，群公于是息笔：「玉房花洞接三清，谩指罗浮是去程。龙马便拢筇竹杖，山童常使茯苓精。曾教庄子抛卑吏，却唤轩皇作老兄。再见先生又何日，只应频梦紫金城。」《鉴诫录》五。

6. []{#唐轶三十-贯休-6}
〔王建〕游龙华禅院，召僧贯休，命坐，赐茶药彩段，仍令口诵近诗。时诸王贵戚皆赐坐，贯休欲讽之，因诵《公子行》曰：「锦衣鲜华手擎鹘，闲行气貌多轻忽。艰难稼穑总不知，五帝三王是何物。」建称善，贵幸皆怨之。《蜀梼杌》上。《外史梼杌》（《类说》二七）。《唐诗纪事》七五。《唐才子传》一〇。

7. []{#唐轶三十-贯休-7}
贯休有机辨，临事制变，众人未有出其右者。杜光庭欲挫其锋，每相见，必伺其举措以戏调之。一旦，因舞辔于通衢，而贯休马忽坠粪，光庭连呼：「大师，大师，数珠落地。」贯休曰：「非数珠，盖大还丹耳。」光庭大慙。贯休有文集四十卷，吴融为之序，号《西岳集》，行于世。《五代史补》一。

8. []{#唐轶三十-贯休-8}
贯休尝得句云：「清风江上月，霜洒月中砧。」语人曰：「此句可以呈佛。」《古今名贤集》（《绀珠集》九）。《唐诗纪事》七五。

9. []{#唐轶三十-贯休-9}
见王贞白[1](#唐轶三十-王贞白-1)。

10. []{#唐轶三十-贯休-10}
温州雁荡山，天下奇秀，然自古图牒未尝有言。祥符中，因造玉清宫，伐山取材，方有人见之，此时尚未有名。按西域书，阿罗汉诺矩罗居震旦东南大海际雁荡山芙蓉峰龙湫。唐僧贯休为《诺矩罗赞》，有「雁荡经行云漠漠，龙湫宴坐雨蒙蒙」之句。此山南有芙蓉峰，峰下芙蓉驿，前瞰大海，然未知雁荡龙湫所在。后因伐木，始见此山。山顶有大池，相传以为雁荡；下有二潭水，以为龙湫。又有经行峡、宴坐峰，皆后人以贯休诗名之也。《梦溪笔谈》二四。

11. []{#唐轶三十-贯休-11}
唐沙门贯休，本婺州兰溪人也，能诗善书妙画。王氏建国时，来居蜀中龙华之精舍。因纵笔，用水墨画罗汉一十六身并一佛二大士，巨石萦云，枯松带蔓，其诸古貌，与他人画不同。或曰：「梦中所覩，觉后图之。」谓之应梦罗汉。门人昙域、昙弗等，甚秘重之。蜀主曾宣入内，叹其笔迹狂逸，供养经月，却令分付院中。翰林学士欧阳炯亦曾观之，赠以歌。《野人闲话》（《广记》二一四）。

12. []{#唐轶三十-贯休-12}
僧贯休姓姜，字德隐，婺州兰溪人。初以诗得名，流布士大夫间。后入两川，颇为伪蜀王（衍）〔建〕待遇，因赐紫衣，号禅月大师。又善书，时人或比之怀素，而书不甚传。虽曰能画，而画亦不多，间为本教像，唯罗汉最著。伪蜀主取其本，纳之宫中，设香灯崇奉者逾月，乃付翰苑，大学士欧阳烱作歌以称之。然罗汉状貌古野，殊不类世间所传，丰颐蹙额，深目大鼻，或巨颡槁项，黝然若夷异类，见者莫不骇瞩。自谓得之梦中，疑其托是以神之，殆立意绝俗耳，而终能用此传世。太平兴国初，太宗诏求古画，伪蜀方归朝，乃获罗汉。今御府所藏三十。《宣和画谱》三。《益州名画录》下。

13. []{#唐轶三十-贯休-13}
万寿寺有禅月阁。禅月者，唐僧贯休也，生于婺之兰溪。自祝发为僧，徧参名德。又善作诗文，有《西岳集》行于世。性好图画古佛，尝自梦得十五罗汉梵相，既而尚缺其一，未能就。梦中复有告之曰：「师之相乃是。」遂如所告，因照水以足之。今其画尚传。既至吴，寓迹万寿甚久。后入蜀，死，葬于成都。平生行业具载《白莲塔铭》。《中吴纪闻》三。

14. []{#唐轶三十-贯休-14}
𪸩在上饶玉山见贯休所画十六罗汉像，世传有三本，独此为真。𪸩不识画，未敢为然。贯休初画古罗汉止十五尊，或以为问，乃以己貌足之。《清波杂志》五。

15. []{#唐轶三十-贯休-15}
休能草圣。……休书迹，好事者传号曰「姜体」是也。《宋高僧传》三〇。《图画见闻志》二。

16. []{#唐轶三十-贯休-16}
尝覩休真相，肥而矬，蜀宰相王锴作赞。《宋高僧传》三○。

## 齐　己

1. []{#唐轶三十-齐己-1}
僧齐己，长沙人。长沙有大沩同庆寺，僧多而地广，佃户仅千余家。齐己则佃户胡氏之子也，七岁与诸童子为寺司牧牛。然天性颖悟，于风雅之道，日有所得，往往以竹枝画牛背为篇什。众僧奇之，且欲壮其山门，遂劝令出家。时郑谷在袁州，齐己因携所为诗往谒焉。有早梅诗曰：「前村深雪里，昨夜数枝开。」谷笑谓曰：「数枝非早，不若一枝则佳。」齐己矍然，不觉兼三衣叩地膜拜。自是士林以谷为齐己一字之师。其后居于长沙道林寺。时湖南幕府中能诗者有如徐东野、廖凝、刘昭禹之徒，莫不声名借甚，而徐东野尤好轻忽，虽王公不避也。每见齐己，必悚然，不敢以众人待之。尝谓同列曰：「我辈所作，皆拘于一途，非所谓通方之士。若齐己才高思远，无所不通，殆难及矣。」论者以徐东野为知言。东野亦常赠之诗……其为名士推重如此。及将游蜀，至江陵，高从诲慕其名遮留之，命为管内僧正。齐己不获已而受，自是常怏怏。故其友虚中示之诗云：「老负蛾眉月，闲看云水心。」盖伤其不得志也。竟卒于江陵。有诗八百首，孙光宪序之，号曰《白莲集》，行于世。《五代史补》三。

2. []{#唐轶三十-齐己-2}
僧齐己往袁州谒郑谷，献诗曰：「高名喧省闼，雅颂出吾唐。叠𪩘供秋望，飞云到夕阳。自封修药院，别下着僧床。几话中朝事，久离鸳鹭行。」谷览之云：「请改一字，方得相见。」经数日再谒，称已改得诗，云：「别扫着僧床。」谷嘉赏，结为诗友。《郡阁雅谈》（《诗话总龟》前集一一）。《唐诗纪事》七五。《唐才子传》九。《十国春秋》一○三。

3. []{#唐轶三十-齐己-3}
见张迥[1](#唐轶三十-张迥-1)。

4. []{#唐轶三十-齐己-4}
见干康[1](#唐轶三十八-干康-1)。

5. []{#唐轶三十-齐己-5}
后唐明宗太子从荣，好作歌诗，高辇辈多依附之。《观棋》诗云：「看他终一局，白却少年头。」齐己《中秋》诗云：「东林莫碍渐高势，四海正看当路时。」从荣果谋不轨，唱和者言涉嫌疑，皆就诛，惟齐己得荆帅高令公匿而获免。《唐诗纪事》七五。

6. []{#唐轶三十-齐己-6}
湘江北流至岳阳，达蜀江。夏潦后，蜀涨势高，遏住湘波，让而退溢为洞庭湖，凡阔数百里，而君山宛在水中。秋水归壑，此山复居于陆，唯一条湘川而已。海为桑田，于斯验也。前辈许棠《过洞庭》诗，最为首出，尔后无继斯作。诗僧齐己驻锡巴陵，欲吟一诗，竟未得意。有都押衙者，蔡姓而忘其名，戏谓己公曰：「题洞庭者，某诗绝矣，诸人幸勿措词。」己公坚请口劄，押衙抑扬朗吟曰：「可怜洞庭湖，恰到三冬无髭须。」以其不成湖也。诸僧大笑之。《北梦琐言》七。

7. []{#唐轶三十-齐己-7}
见廖匡图[2](#唐轶三十八-廖匡图-2)。

8. []{#唐轶三十-齐己-8}
己颈有瘤赘，时号「诗囊」。《宋高僧传》三〇。

9. []{#唐轶三十-齐己-9}
释齐己姓胡，潭州益阳人。少为浮图氏，学戒律之外，颇好吟咏。亦留心书翰，传布四方，人以其诗并传，逮今多有存者。尝住江陵之龙兴寺，与郑谷酬唱，积以成编，号《白莲集》，行于世。笔迹洒落，得行字法，望之知其非寻常释子所书也。颈有瘤，人号「诗囊」也。然操行自高，未始妄谒侯门以冀知遇，人颇称之。以是无今昔远近，人知齐己名，是亦墨名而儒行者耶！故世之所传，多诗什藁草。《宣和书谱》一一。

## 虚　中

1. []{#唐轶三十-虚中-1}
僧虚中，宜春人，游潇湘山，与齐己、尚颜、栖蟾为诗友，住湘江西宗成寺。潭州马氏子希振侍中好事，每出，即延纳于书阁中。好烧柴火，烟昏彩翠，去后复饰。题《马侍中池亭》云：「嘉鱼在深处，幽鸟立多时。」集首《寄华山司空图侍郎》云：「门径放莎垂，往来投刺稀。有时开御札，特地挂朝衣。岳信僧传去，天香鹤带归。他时周召作，无复更衰微。」司空侍郎有诗言怀云：「十年华岳峰前住，只得虚中一首诗。」《郡阁雅谈》（《诗话总龟》前集一〇）。《唐诗纪事》七五。

## 可　止

1. []{#唐轶三十-可止-1}
可止风神峭拔，戒节孤高，百家子史，经目无遗。该博之外，尤所长者，近体声律诗也。有《赠樊川长老》诗，流传人口。在定州日，中山与太原互相疑贰，诸侯兼并，王令方欲继好息民，因命僧斋于庆云寺。会有献白鹊者，王曰：「燕人诗客试为咏题。」止即席而成，后句云：「不知谁会喃喃语，必向王前报太平。」王欣然。诗人李洞者风骨僻异，慕贾阆仙之模式，景福中在河池相遇，赠止三篇。时宰相孙公渥、赵公凤、马公裔孙、窦学士梦征、符侍郎蒙、李侍郎详，皆唱予和汝，埙箎韵谐。《宋高僧传》七。

## 张　迥

1. []{#唐轶三十-张迥-1}
张迥少年苦吟，未有所得，梦五色云自天而下，取一团吞之，遂精雅道。有《寄远》诗云：「锦字凭谁达，闲庭草又枯。夜长灯影灭，天远雁声孤。蝉鬓凋将尽，虬髯白也无？几回愁不语，因看朔方图。」携卷谒齐己，点头吟讽无斁，为改「虬髯黑在无」，迥遂拜为一字师。《郡阁雅谈》（《诗话总龟》前集六）。《南唐野史》（《类说》二七）。

## 卢汝弼

1. []{#唐轶三十-卢汝弼-1}
见卢光启[1](#唐轶二十九-卢光启-1)。

## 李梦符

1. []{#唐轶三十-李梦符-1}
李梦符者，常游洪州市井中，年可二十余，短小而洁白，美秀如玉人，以放荡自恣。四时常插花徧历城中酒肆，高歌大醉，好事者多召之与饮，或令为歌词，应声为之，初不经心，而各有意趣。钟传之镇洪州也，以其狂妄惑众，将罪之。梦符于狱中献诗十余首，其略曰：「插花饮酒无妨事，樵唱渔歌不碍时。」钟竟亦不罪。后桂州刺史李琼遣使至洪州，言梦符乃其弟也，请遣之。钟令求于市中旅舍，人曰：「昨梦符不归。」因尔不知所终。《江淮异人录》。《诗史》（《诗话总龟》前集三）。

2. []{#唐轶三十-李梦符-2}
李梦符，不知何许人。梁开平初钟传镇洪州日，与布衣饮酒，狂吟放逸。尝以钓竿悬一鱼向市肆蹈《渔父引》，卖其词，好事者争买，得钱便入酒家。其词有千余首传于江表。略其一两首云：「村寺钟声渡远滩，半轮残月落前山。徐徐拨棹却归湾，浪叠朝霞锦绣翻。」又曰：「渔弟渔兄喜到来，婆官赛了坐江隈。椰榆杓子木瘤杯，烂煮鲈鱼满案堆。」察考取状，答曰：「插花饮酒何妨事，樵唱渔歌不碍时。」遂不敢复问。或抱冰入水，及出，身上气如蒸。钟氏亡，亦不知所在。《郡阁雅谈》（《诗话总龟》前集四六）。

## 陈　咏

1. []{#唐轶三十-陈咏-1}
唐前朝进士陈咏，眉州青神人。有诗名，善弈棋。昭宗劫迁，驻跸陕郊，是岁策名归蜀，韦书记庄以诗贺之。又有乡人妬善者，属和韦诗，其略云：「让德已闻多士伏，沽名还得世人闻。」讥其比涤器当垆也。谬称冯副使涓诗，以涓多谐戏故也。或云蜀之妬善者作此诗，假冯公之名也。颍川尝以诗道自负，谒荆幕郑准。准亦自负雄笔，谓颍川曰：「今日多故，不暇操染。有三数处回缄，祈为假手。」颍川自旦及暮，起草不就，盖欲以高之。其诗卷首有一对语云：「隔岸水牛浮鼻渡，傍溪沙鸟点头行。」京兆杜光庭先生谓曰：「先辈佳句甚多，何必以此为卷首？」颍川曰：「曾为朝贵见赏，所以刻于首章。」都是假誉求售使然也。《北梦琐言》七。《唐诗纪事》七一。

## 胡　翙

1. []{#唐轶三十-胡翙-1}
有胡翙者，佐幕大藩，有文学称，善草军书，动皆中意。时大驾西幸，中原宿兵，岐秦二藩，最为巨屏。其飞书走檄，交骋诸夏，莫不伏其笔舌也。时大帅年幼，生杀之柄，断在贰军张筠。其宣辞假荆州任在张同，张同为察巡。翙常少其帅，蔑视同辈不为礼，帅因藉其才，不甚加责，但令谕之而已。其轻薄自如也。常因公宴，翙被酒呼张筠曰：「张十六。」张十六者，筠第行也。数以语言诋筠，因帅故，但衔之。他日往荆州诣张同，同仆不识，问从者，曰：「胡大夫翙。」至厅，已脱衫矣。同闻翙来，欲厚之，因命家人精意具馔。同遽出迎见，忽报曰：「大夫已去矣。」同复步至厅，但见双椅间遗不洁而去，卒不留一辞，同亦笑而衔之。张无能加害。时帅请翙聘于大梁，翙门下客陈评事者从行，筠密赂陈，令伺其不法。入梁，果恣虚诞，或以所见密闻梁王，皆为陈疏记之。洎归，帅知其狂率，亦优容之。陈于是受教，搆成其恶，具以乖僻草藁，袖而白帅。帅方被酒，闻之大怒，遂尽室拥出，坑于平戎谷口，更无噍类。帅醒知之，大惊，痛惜者久之，沈思移时，曰：「杀汝者副使，非我为之。」后草军书不称旨，则泣而思之。此过亦非在筠，盖翙自掇尔。王仁裕尝过平戎谷，有诗吊之曰：「立马荒郊满目愁，伊人何罪死林丘。风号古木悲长在，雨湿寒莎泪暗流。莫道文章为众嫉，只应轻薄是身雠。不缘魂寄孤山下，此地堪名鹦鹉洲。」《王氏见闻》（《广记》二六六）。

## 马彦珪　卢诰

1. []{#唐轶三十-马彦珪-1} []{#唐轶三十-卢诰-1}
陈太师敬瑄任西川日，有爱姬徐氏甚有美色，即徐令长女也失名。其父自郫城宰欲求彭牧，以红绡数寸书二十八字，遣其妻私示其女。议者以徐习进而乖父子之道。其诗曰：「深宫富贵事风流，莫忘生身老骨头。因共太师欢笑处，为吾方便觅彭州。」又合州石镜宰马彦珪者，本遂州长江县富庶之子也，晚亲文笔，未识风骚，谬学滑稽，语多讥诮。因娉女，自为内相，醉酬新郎催妆之诗，诗意风艳之甚，亲族闻者莫不笑之。其诗曰：「莫飞篇翰苦相煎，款款容人帖翠钿。不是到来梳洗晚，却忧玉体未禁怜。」唐末卢拾遗议与郑中舍延休作赘，三年不归陕下，其兄诰以诗让之，诗意甚乖昆仲之礼。卢议呈其太山，中舍并女遣之。诰寄弟诗曰：「三年作赘在京城，著个绯衫倚势行。夜夜贪怜红粉女，朝朝浑忘白头兄。亲情别后饥寒死，仆使归来气宇生。世上可能容此事，算来天道不分明。」《鉴诫录》八。

## 汤　筼

1. []{#唐轶三十-汤筼-1}
汤筼，润州丹阳人也，工为应用，数举败于垂成。李巢在湖南，郑续镇广南，俱以书奏受惠。晚佐江西钟传，书檄阗委，未尝有倦色。传女适江夏杜洪之子，时及昏暝，有人走乞障车文，筼命小吏四人，各执纸笔，倚马待制，既而四本俱成。天祐中，逃难至临川，忧恚而卒。《唐摭言》一○。

## 孙　郃

1. []{#唐轶三十-孙郃-1}
孙郃，字希韩，四明人。与方干友善。干宁中，登进士第。好荀、杨、孟子之书，学退之为文。为校书郎中，河南府文学。其文为钱珝所序。诗有「仕宦类商贾，终日常东西」之句。《唐诗纪事》六一。

## 裴　说

1. []{#唐轶三十-裴说-1}
唐举子先投所业于公卿之门，谓之行卷。说只行五言诗一卷，至来年秋赋，复行旧卷，人有讥之者，说曰：「只此十九首苦吟，尚未有人见知，何暇别行卷哉！」识者以为知言。说天祐三年登甲科。其诗以苦吟难得为工，且拘格律。尝有诗曰：「苦吟僧入定，得句将成功。」又《赠僧贯休》云：「总无方是法，难得始为诗。」又云：「是事精皆易，唯诗会却难。」遭乱，故宦不达，多游江湖间。有《石首县》诗云：「因携一家住，赢得半年吟。」《唐诗纪事》六五。《南部新书》庚。　案：「天祐三年」，原作「天复六年」，据《唐才子传》一○改。

2. []{#唐轶三十-裴说-2}
见廖匡图、廖匡齐、廖凝[1](#唐轶三十八-廖凝-1)。

## 陈　岳

1. []{#唐轶三十-陈岳-1}
陈岳，吉州庐陵人也。少以辞赋贡于春官氏，凡十上，竟抱至冤。晚年从豫章钟传，复为同舍所谮；退居南郭，以坟典自娱。因之博览群籍，尝著书商较前史得失，尤长于班、史之业，评三传是非，著《春秋折衷论》三十卷；约大唐《实录》，撰《圣纪》一百二十卷。以所为述作，号《陈子正言》十五卷。其辞、赋、歌、诗，别有编帙。光化中，执政议以蒲帛征；传闻之，复辟为从事。后以谗黜，寻遘病而卒。《唐摭言》一○。

## 侯　翮

1. []{#唐轶三十-侯翮-1}
唐光启中，成都人侯翮风仪端秀，有若冰壶。以拔萃出身，为邠宁从事。僖皇播迁，擢拜中书舍人、翰林学士，内试数题目，其词立就。旧族朝士，潜推服之。僖宗归阙，除郡不赴，归隐导江别墅，号卧龙馆。王蜀先主图霸，屈致幕府，先俾节度判官冯涓候其可否。冯有文章大名，除眉州刺史，田令孜拒朝命，不放之任，羇寓成都，为侯公轸恤，甚德之。其辟书，即冯涓极笔也。侯有谢书，上王先主，其自负云：「可以行修牋表，坐了檄书。」其先人，蜀之小将也。《北梦琐言》五。《十国春秋》四四。

## 王　舆

1. []{#唐轶三十-王舆-1}
王舆有诗名，尝有一联云：「天汉尚不正，河源争得清？」崔胤相国闻之，大不悦，竟流落而死。《纪异录》（《类说》一二）。

## 薛昌緖

1. []{#唐轶三十-薛昌緖-1}
岐玉李茂贞霸秦陇也，泾州书记薛昌緖为人迂僻，禀自天性。飞文染翰，即不可得之矣。与妻相见亦有时，必有礼容，先命女仆通转，往来数四，可之，然后秉烛造室，至于高谈虚论，茶果而退。或欲诣帏房，其礼亦然。尝曰：「某以继嗣事重，辄欲卜其嘉会，必候请而可之。」及从泾帅统众于天水，与蜀人相拒于青泥岭。岐众迫于辇运，又闻梁人入境，遂潜师宵遁，颇惧蜀人之掩袭。泾帅临行，攀鞍忽记曰：「传语书记，速请上马。」连促之。薛在草庵下藏身，曰：「传语太师，但请先行。今晨是某不乐日。」戎帅怒，使人提上鞍轿，捶其马而逐之。尚以物蒙其面，云：「忌日礼不见客。」此盖人妖也，秦陇人皆知之。《玉堂闲话》（《广记》五〇〇）。

## 司马都

1. []{#唐轶三十-司马都-1}
前进士司马都居于青丘，尝以钱二万托戎帅王师范下军将市丝，经年，丝与金并为所没。都因月旦趋府，谒王公，偶见此人，问之。其人貌状魁伟胡顋，凶顽发怒，欲自投于井。都徐曰：「何至如此？足下咤一抱之髭须，色斯举矣；望千寻之玉甃，井有人焉。」王公知之，毙军将于枯木。《玉堂闲话》（《广记》二五二）。

## 谢　谔

1. []{#唐轶三十-谢谔-1}
进士谢谔，家于南康，舍前有溪，常游戏之所也。谔为儿时，尝梦浴溪中，有人以珠一器遗之，曰：「郎吞此，则明悟矣。」谔度其大者不可吞，即吞细者六十余颗。及长，善为诗，进士裴说为选其善者六十余篇，行于世。《稽神录》一。又《广记》二七八引。

## 乔子旷

1. []{#唐轶三十-乔子旷-1}
唐末有乔子旷者，能诗，喜用僻事，时人谓之「狐穴诗人」。《诚斋杂记》上。

## 张　林

1. []{#唐轶三十-张林-1}
唐张林，本士子，擢进士第，官至台侍御。为诗小巧，多采景于园林亭沼间，至如「菱叶乍翻人采后，荇花初没舸行时」，他皆此类。受眷于崔相昭纬，或谒相庭，崔公曰：「何以久不拜见？」林曰：「为饭瓮子热发。」崔讶饭瓮不康之语。林曰：「数日来水米不入，非不康耶！」又寒月遗以衣襦，问其所需，乃曰：「一衫向下，便是张林。」相国大笑，终始优遇也。《北梦琐言》一二。《唐诗纪事》六一。

## 黄匪躬

1. []{#唐轶三十-黄匪躬-1}
见李频[3](#唐轶二十六-李频-3)。

## 谢廷浩

1. []{#唐轶三十-谢廷浩-1}
谢廷浩，闽人也。大顺中，颇以辞赋著名，与徐夤不相上下，时号「锦绣堆」。《唐摭言》一○。《实宾录》一○。《白孔六帖》八引作《旧唐史》。　案：谢廷浩，《实宾录》、《六帖》作「谢延皓」。

## 王　涣

1. []{#唐轶三十-王涣-1}
大顺中，王涣自左史拜考功员外，同年李德邻自右史拜小戎，赵光胤自补衮拜小仪，王拯自小版拜少勋。涣首唱长句感恩。上裴公曰：「青衿七十榜三年，建礼含香次第迁。珠彩乍连星错落，桂花曾对月婵娟。玉经磨琢多成器，剑拔沈埋便倚天。应念衔恩最深者，春来为寿拜尊前。」裴公答曰：「谬持文柄得时贤，粉署清华次第迁。昔岁策名皆健笔，今朝称职并同年。各怀器业宁推让，俱上青霄岂后先！何事老来犹赋咏，欲将酬和永留传。」《唐摭言》三。《唐诗纪事》六六。

## 归　黯

1. []{#唐轶三十-归黯-1}
归黯亲迎拜席日，状元及第，榜下版巡脱白，期月无疾而卒。《唐摭言》八。

## 卢玄晖

1. []{#唐轶三十-卢玄晖-1}
卢大郎补阙，卢名上字与仆家讳同，下字曰晖。升平郑公之甥也。晖少孤，长于外氏，愚常诲之举进士。咸通十一年初举，广明庚子岁，遇大寇犯阙，窜身南服。时外兄郑续镇南海，晖向与续同庠序。续仕州县官，晖自号白衣卿相。然二表俱为愚钟爱。尔来未十稔，续为节行将，晖乃穷儒，复脱身虎口，挈一囊而至。续待之甚厚。时大驾幸蜀，天下沸腾，续勉之出处，且曰：「人生几何！苟富贵可图，何须一第耳！」晖不答。复请宾佐诱激者数四，复虚右席以待晖。晖因曰：「大朝设文学之科以待英俊，如晖能否，焉敢期于饕餮！然闻昔舅氏所勖，常以一第见勉。今旧馆寂寥，奈何违宿昔之约！苟白衣殁世，亦其命也；若见利改途，有死不可！」续闻之，加敬。自是龙钟场屋复十许岁，大顺中，方为弘农公所擢，卒于右衮。《唐摭言》四。

## 游　恭

1. []{#唐轶三十-游恭-1}
吴游恭幼聪悟，为辞章，士大夫称之。时选举避宰相崔胤家讳，恭以姓犯其嫌名，累年不第。干宁中，礼部侍郎独孤损擢为上第。唐末贡举多请托，时谓恭及殷文圭为进士中进士。《实宾录》一。

## 刘　纂

1. []{#唐轶三十-刘纂-1}
刘纂者，商州刘舍人蜕之子也，嗣为文亦不恶。干宁中寒栖京师，偶与一医工为邻，纂待之甚至，往往假贷于其人，其人即上枢吴开府门徒。嗣薛王为大京兆，医工因为知柔诊脉，从容之际，言纂之穷且屈，知柔甚领览。会试官以解送等第禀于知柔，知柔谓纂是开府门人来嘱，斯必开府之意也，非解元不可。由是以纂居首送，纂亦不知其由。自是纂落数举，方悟。万计莫能雪之。《唐摭言》九。又《广记》一八四引。

## 卢　肃

1. []{#唐轶三十-卢肃-1}
卢肃，钧之孙，贞简有祖风。光化初，华州行在及第。洎大寇犯阙二十年，绅靡不褊乏。肃始登第，俄有李鸿者造之，愿佣力。鸿以锥刀，暇日往往反资于肃，此外未尝以所须为意。肃有旧业在南阳，常令鸿征租，皆如期而至，往来千里，而未尝侵费一金。既及第，鸿奔走如初。及一春事毕，鸿即辞去。《唐摭言》三。又《广记》二七五引。　案：《广记》误以卢肃为钧之子，又「李鸿」作「李鹄」。

## 贾　泳

1. []{#唐轶三十-贾泳-1}
见裴贽[1](#唐轶二十九-裴贽-1)。

## 卢文焕

1. []{#唐轶三十-卢文焕-1}
卢文焕，光化二年状元及第，颇以宴醵为急务，常俯关宴，同年皆患贫，无以致之。一旦，绐以游齐国公亭子，既至，皆解带从容。文焕命团司牵驴。时柳璨告文焕以驴从非己有，文焕曰：「『药不瞑眩，厥疾弗瘳！』」璨甚衔之。居四年，璨登庸，王焕忧戚日加，璨每遇之，曰：「『药不瞑眩，厥疾弗瘳！』」《唐摭言》三。又《广记》一八四引。

## 曹松　王希羽

1. []{#唐轶三十-曹松-1} []{#唐轶三十-王希羽-1}
天复元年，杜德祥榜，放曹松、王希羽、刘象、柯崇、郑希颜等及第。时上新平内难，闻放新进士，喜甚。诏选中有孤平屈人，宜令以名闻，特敕授官。故德祥以松等塞诏，各受正。制略曰：「念尔登科之际，当予反正之年，宜降异恩，各膺宠命。」松，舒州人也，学贾司仓为诗，此外无他能，时号松启事为送羊脚状。希羽，歙州人也，辞艺优博。松、希羽甲子皆七十余。象，京兆人；崇、希颜，闽中人，皆以诗卷及第，亦皆年逾耳顺矣。时谓五老榜。《唐摭言》八。又《广记》一七八引。《唐诗纪事》六五。

## 刘　象

1. []{#唐轶三十-刘象-1}
刘象郎中因咏仙掌得名，时人呼为「刘仙掌」。……刘郎中《咏仙掌》曰：「万古亭亭倚碧霄，不成奇刻不成招。何如掬取莲池水，洒向人间救旱苗。」《鉴诫录》九。《实宾录》五。《唐诗纪事》六一。

2. []{#唐轶三十-刘象-2}
见梁震[1](#唐轶三十九-梁震-1)。

3. []{#唐轶三十-刘象-3}
见沈彬[5](#唐轶三十六-沈彬-5)。

4. []{#唐轶三十-刘象-4}
见曹松[1](#唐轶三十-曹松-1)。

## 许　昼

1. []{#唐轶三十-许昼-1}
宋人许昼，闽人黄遘，遘尝宰滑州衞南，与昼声迹不疏。光化三年，二人俱近事，遘谤昼尝笞背矣。昼性卞急，时内翰吴融侍郎，西铨独孤损侍郎，皆尽知己，一旦昼造二君子自辨，因袒而视之。二公皆掩袂而入。昼、遘其年俱落。《唐摭言》一一。《唐诗纪事》六七。

2. []{#唐轶三十-许昼-2}
许昼者，睢阳人也，薄攻五字诗。天复四年，大驾东幸，驻跸甘棠，昼于此际及第。梁太祖长子，号大卿郎君者，常与昼属和。昼以卿为奥主，随驾至洛下，携同年数人，醉于梁祖私第，因折牡丹十许朵。主吏前白云：「凡此花开落，皆籍其数申令公。秀才奈何恣意攀折！」昼慢骂久之。主吏衔之，潜遣一介驰报梁祖。梁祖闻之，颇睚眦，独命械昼而献。于时，大卿窃知，间道先遣使至。昼遂亡命河北，莫知所止。《唐摭言》三。《唐诗纪事》六七。

## 李　沼

1. []{#唐轶三十-李沼-1}
李沼者，封川相犹子也，其妻乃董常侍禹之女也。大顺中，邠州节度使尚父王行瑜外族董氏，以舅事于禹，沼乐游行瑜之门，行瑜呼沼李郎。会与计偕，仆马生生之具，皆行瑜所致，沼负是大恣。未几，按甲来觐，讽天子诛大臣，绅间重足一迹，沼出入行瑜之门，颇有得色。及行瑜败，诏捕沼，沼亡命秦陇。《唐摭言》九。

## 孙　定

1. []{#唐轶三十-孙定-1}
孙定字志元，涪州大戎之族子，长于储。定数举矣，而储方欲就贡。或访于定，定谑曰：「十三郎仪表堂堂，好个军将，何须以科第为资！」储颇衔之。后储贵达，未尝言定之长。晚年丧志，放意杯酒。景福二年，下第游京西，出开远门，醉中走笔寄储诗曰：「行行血泪洒尘襟，事逐东流渭水深。愁跨蹇驴风尚紧，静投孤店日初沈。一枝犹挂东堂梦，千里空驰北巷心。明日悲歌又前去，满城烟树噪春禽。」定诗歌千余首，多委于兵火，竟无成而卒。《唐摭言》一○。《诗话总龟》前集四四。《唐诗纪事》六六。

## 苏　拯

1. []{#唐轶三十-苏拯-1}
光化中，苏拯与乡人陈涤同处。拯与考功苏郎中璞初叙宗党，璞故奉常涤之子也。拯既执贽，寻以启事温卷，因请陈涤缄封，涤遂误书己名，璞得之大怒。拯闻之，苍黄复致书谢过。吴子华闻之曰：「此书应更懽也。」《唐摭言》一一。《北梦琐言》（《广记》二四二）。

## 张　翺

1. []{#唐轶三十-张翺-1}
唐干宁中，宿州刺史陈璠以军旅出身，擅行威断。进士张翺恃才傲物，席上调璠宠妓张小泰。怒而揖起，付吏，责其无礼。状云：「有张翺兮，寓止淮阴。来绮席兮，放恣胸襟。」璠益怒，云：「据此分析，合吃几下？」翺云：「只此两句，合吃乎三下五下。切求一笑，宜费乎千金万金。」金鞭响背，十三长逝。惜其恃才而取祸也。出刘山甫《闲谈》，词多不载。《北梦琐言》一○。又《广记》二六六引。

## 蒋嶓　张鹄

1. []{#唐轶三十-蒋嶓-1} []{#唐轶三十-张鹄-1}
光启中，蒋嶓以丹砂授善和韦中令。张鹄，吴人，有文而不贫。或刺之曰：「张鹄只消千驮绢，蒋嶓唯用一丸丹。」《唐摭言》一三。《古今诗话》（《诗话总龟》前集三七）。

## 宇文翃

1. []{#唐轶三十-宇文翃-1}
禅门有祖系图，得佛心印者，皆次列之。进士有登科记，怀将相才者，咸编缀之。而名实相违，玉石混杂，疑误后人，良可怪也。唐进士宇文翃，虽士族子，无文藻，酷爱上科。有女及笄，真国色也，朝之令子弟求之不得。时窦璠年逾耳顺，方谋继室，其兄谏议，叵有气焰，能为人致登第。翃嫁女与璠，璠为言之元昆，果有所获。相国韦公说，即其中表，甚鄙之。因滑台杜尚书宅遭火，几𦶟神柩，家人云老鼠尾曳火入库内，因而延燎。京兆谓宇文曰：「鱼将化龙，雷为烧尾。近日老鼠亦有烧尾之事。」用以讥之。葆光子尝试一僧，备谙谬妄，一旦拥徒说法，自言出世，安知他日不预祖系乎？是则宇文翃登科，后人何以知之。悲夫！《北梦琐言》四。又《广记》二六二引。

## 卢知猷

1. []{#唐轶三十-卢知猷-1}
干宁末，驾幸三峰，太子太师卢知猷于西溪亭子赴进士关宴，因谓前达曰：「老夫似这关宴，至今相继赴三十个矣！」《唐摭言》三。

## 荆　浩

1. []{#唐轶三十-荆浩-1}
荆浩，河内人。博雅好古，善画山水。自撰《山水诀》一卷，为友人表进，秘在省阁。常自称洪谷子。语人曰：「吴道子画山水，有笔而无墨；项容有墨而无笔。吾当采二子之所长，成一家之体。」故关同北面事之。有四时山水、三峰、桃源、天台等图传于世。《图画见闻志》二。《宣和画谱》一○。《图绘宝鉴》二。

## 李　升

1. []{#唐轶三十-李升-1}
李升者，成都人也。小字锦奴。年才弱冠，志攻山水，天纵生知，不从师学。初得张藻员外唐时名士，善画山水。山水一轴，玩之数日，云未尽妙矣，遂出意写蜀境山川平远，心思造化，意出先贤，数年之中，创成一家之能，俱尽山水之妙。每含毫就素，必有新奇。《桃源洞图》、《武陵溪图》、《青城山图》、《蛾嵋山图》、《二十四化山图》，好事得之，为箱箧珍；后学得之，以为无言师。明皇朝有李将军，擅名山水，蜀人皆呼升为小李将军，盖其艺相匹尔。悟达国师自京入蜀，重其高手，请于圣寿寺本院同居数年，因于厅壁画《出峡图》一堵、《雾中山图》一堵。既而又请于大圣慈寺真堂内画汉州《三学山图》一堵，彭州《至德山图》一堵，时称悟达国师真堂四绝：常粲写真，僧道盈书额，李商隐赞，李升画山水。今现存。《益州名画录》中。《图画见闻志》二。《宣和画谱》三。

## 赵德齐

1. []{#唐轶三十-赵德齐-1}
赵德齐者，温奇子也。干宁初，王蜀先主府城精舍不严，禅室未广，遂于大圣慈寺大殿东庑起三学延祥之院，请德齐于正门西畔画南北二方天王两堵。院门旧有卢楞伽画行道高僧三堵六身，赖德齐迁移，至今获在。光化年王蜀先主受昭宗勅置生祠，命德齐与高道兴同手画西平王仪仗、旗纛旌麾、车辂法物及朝真殿上皇姑帝戚、后妃嫔御百堵以来，授翰林待诏，赐紫金鱼袋。蜀光天元年戊寅岁，王蜀先主殂逝，再命德齐与道兴画陵庙鬼神人马及车辂仪仗、宫寝嫔御一百余堵。大圣慈寺竹溪院释迦十弟子并十六大罗汉，崇福禅院帝释及罗汉，崇真禅院帝释梵王及罗汉堂□文殊普贤，皆德齐笔，现存。议者以德齐三代居蜀，一时名振，克绍祖业，荣耀何多。《益州名画录》上。《宣和画谱》二。《图绘宝鉴》二。

## 关小红　石潨

1. []{#唐轶三十-关小红-1} []{#唐轶三十-石潨-1}
唐昭宗劫迁，百官荡析，名娼伎儿，皆为强诸侯有之。供奉弹琵琶乐工号关别驾，小红者，小名也，梁太祖求之。既至，谓曰：「尔解弹羊不采桑乎？」关伶俛而奏之。及出，又为亲近者俾其弹而送酒。由是失意，不久而殂。复有琵琶石潨者，号石司马。自言早为相国令狐公见赏，俾与诸子涣、沨连水边作名也。乱后入蜀，不隶乐籍，多游诸大官家，皆以宾客待之。一日，会军校数员饮酒作欢，石潨以胡琴擅场，在坐非知音者，諠哗语笑，殊不倾听。潨乃扑槽而诟曰：「某曾为中朝宰相供奉，今日与健儿弹而不蒙我听，何其苦哉！」于时识者亦叹讶之。丧乱以来，冠履颠倒，不幸之事，何可胜道，岂独贱伶云乎哉！《北梦琐言》六。又《广记》二〇五引。《十国春秋》四五。

## 安辔新

1. []{#唐轶三十-安辔新-1}
见李茂贞[2](#唐轶二十九-李茂贞-2)、[3](#唐轶二十九-李茂贞-3)。
2. []{#唐轶三十-安辔新-2}
见李茂贞[2](#唐轶二十九-李茂贞-2)、[3](#唐轶二十九-李茂贞-3)。

## 王酒胡

1. []{#唐轶三十-王酒胡-1}
京辇自黄巢退后，修葺残毁之处。镇州王家有一儿，俗名王酒胡，居于上都，巨有钱物，纳钱三十万贯，助修朱雀门。上又诏重修安国寺毕，亲降车辇以设大斋。乃十二撞新钟，舍钱一万贯。令诸大臣各取意击之，上曰：「有人能舍钱一千贯文者，即打一槌。」斋罢，王酒胡半醉入来，径上钟楼连打一百下，便于西市运钱十万贯入寺。《中朝故事》。又《广记》四九九引。《玉泉子》。　案：《广记》引为僖宗事，《玉泉子》则作昭宗事。

## 赵师儒

1. []{#唐轶三十-赵师儒-1}
唐柳玭大夫之任泸州，溯舟经马骁镇。土豪赵师儒率乡兵数千，凭高立寨，刑讼生杀，得以自专，本道署以军职。闻五马经过，乃棹扁舟，被褐衫，把杖子迎接，参状云「百姓赵师儒」。亚台以其有职，非隶属邑，怪而辞之。师儒曰：「巴蜀乱离，某怀集乡人拒他盗，非敢僭幸，妄徼戎职。」亚台欣而接之，乃驻旌斾，馆于寨中。供亿丰备，钦礼弥勤。师儒亦有诗句，皆陈素心，亚台悉为和之。睹其清俭，不觉嗟叹曰：「我他年若登廊庙，必为斯人而致节察。」盖赏其知分任真也。《北梦琐言》四。

## 章全益

1. []{#唐轶三十-章全益-1}
章孝子名全益，东蜀涪城人。少孤，为兄全启养育。母疾，全启割股肉以馈，其疾果瘳也。他日，全启出游，殂于逆旅。全益感天伦之恩，制斩缞之服，又以全启割肉啗母，遂以火炼指，以申至痛。仍以银字写《法华经》一部，日夕讽诵，仍通大义。后于成都府楼巷，舍于其间，傍有丹灶，不蓄童仆，块然一室。鬻丹得钱，数及两金，即刻一象。今华亭禅院，即居士高楼之所。人谓有黄白之术。尝言于道友曰：「点水银一两，止一两银价。若丸作三百粒，每粒百钱，乃三十千矣。其利博哉！」但所鬻之丹亦神矣。居士到蜀之后，制土偶于丹灶之侧，以代执热之用，护惜不毁，殆四十年。大顺中物故，年至九十八。寺僧写真于壁，节度判官、前眉州刺史冯涓撰赞以美之。《北梦琐言》（《广记》一六八）。

## 郑　遨

1. []{#唐轶三十-郑遨-1}
云叟，僖宗时应百篇举不利，遂隐华山。《唐诗纪事》七一。

2. []{#唐轶三十-郑遨-2}
见杜光庭[5](#唐轶三十七-杜光庭-5)。

3. []{#唐轶三十-郑遨-3}
郑遨隐居，有高士问：「何以阅日？」对曰：「不注目于婆娑儿，即侧耳于鼓吹长。」谓玩鸥而听蛙也。《清异录》上。

## 同谷子

1. []{#唐轶三十-同谷子-1}
见唐昭宗[14](#唐轶四-唐昭宗-14)。

## 强　绅

1. []{#唐轶三十-强绅-1}
唐凤州东谷有山人强绅，妙于三戒，尤精云气。属王氏初并秦凤，张黄于通衢，强公指而谓孙光宪曰：「更十年，天子数员。」又曰：「并汾而来悠悠，梁蜀后何为哉？」于时蜀兵初攻岐山，谓其旦夕屠之，强曰：「秦王久思妄动，非四海之主。虽然，死于牖下，乃其分也。蜀人终不能克秦，而秦川亦成丘墟矣。」尔后大卤与王凤翔不羁，秦王令终，王氏绝祚，果叶强生言。有鹿卢𫏋术，自云：「老夫耄矣，无人可传。」其书藏在深隐处古杉树中，因与孙光宪偕诣。开树皮，发蜡缄，取出一通绢书，选吉辰以授。为强妪止之，谓孙少年矣，虑致发狂，俾服膺三年，方议可否。《北梦琐言》（《广记》八〇）。

## 伊用昌

1. []{#唐轶三十-伊用昌-1}
熊皦补阙说：顷年，有伊用昌者，不知何许人也。其妻甚少，有殊色，音律女工之事，皆曲尽其妙。夫虽饥寒丐食，终无愧意。或有豪富子弟，以言笑戏调，常有不可犯之色。其夫能饮，多狂逸，时人皆呼为「伊风子」。多游江左庐陵、宜春等诸郡。出语轻忽，多为众所殴击。爱作《望江南》词，夫妻唱和。或宿于古寺废庙间，遇物即有所咏，其词皆有旨。熊只记得《咏鼓词》云：「江南鼓，梭肚两头栾。钉着不知侵骨髓，打来只是没心肝，空腹被人漫。」余多不记。江南有芒草，贫民采之织屦，缘地土卑湿，此草耐水，而贫民多着之。伊风子至茶陵县门，大题云：「茶陵一道好长街，两畔栽柳不栽槐。夜后不闻更漏鼓，只听锤芒织草鞋。」时县官及胥吏大为不可，遭众人乱殴，逐出界。江南人呼轻薄之词为「覆窠」，其妻告曰：「常言小处不要覆窠，而君须要覆窠之。譬如骑恶马，落马足穿镫，非理伤堕一等，君不用苦之。」如是夫妻俱有轻薄之态。天祐癸酉年，夫妻至抚州南城县所，有村民毙一犊，夫妻丐得牛肉一二十觔，于乡校内烹炙，一夕俱食尽。至明，夫妻为肉所胀，俱死于乡校内。县镇吏民，以芦席裹尸，于县南路左百余步而瘗之。……熊言六七岁时，犹记识伊风子，或着道服，称「伊尊师」。熊尝于顶上患一痈疖，疼痛不可忍，伊尊师含三口水，噀其痈，便溃，并不为患，至今尚有痕在。熊言亲覩其事，非谬说也。《玉堂闲话》（《广记》五五）。

2. []{#唐轶三十-伊用昌-2}
伊用昌游江浙间，散诞放逸，不拘细谨。善饮，每醉行歌市中，其言皆物外汗漫之辞，似不可晓。亦能为诗，《留题阁皂观》云：「花洞门前吠似雷，险声流断俗尘埃。雨喷山脚毒龙起，月照松梢孤鹤回。罗幕秋高添碧翠，画帘时卷对楼台。雨坛诗客何年去，去后门关更不开。」后入湖南谒马氏。时方设斋，独不请用昌，自造之，据其坐。洎食毕，则大声吟诗云：「谁人能识白元君，上士由来尽见闻。避世早空南火宅，植田高种北山云。鸡能抱卵心常听，蝉到成形壳自分。学取大罗些子术，免教松下作孤坟。」诗毕，拂衣而起。众讶奇异，乃逼问，无对，出门不见。《雅言杂载》（《诗话总龟》前集四六）。

`　`**光**

1. []{#唐轶三十-伊用昌-1}
释光，字登封，姓吴氏，永嘉人也，唐史官左庶子兢之裔孙也。幼舍家于陶山寺剃度。居必介然，不与恒人交杂。好自标遇，慢易缁流。多作古调诗，苦僻寡味，得句时有得色。长于草隶，闻陆希声谪宦于豫章，光往谒之。陆恬静而傲气，居于舟中，凡多回投刺，且不之许接。一日设方计干谒，与语数四，苦祈其草法，而授其五指拨镫诀。光书体当见酋健，转腕回笔，非常所知。乃西上，昭宗诏对御榻前书，赐紫方袍。后谒华帅韩建，荐号曰广利。自华下归故乡，谒武肃王钱氏：以客礼延之。而性畔岸，弗惬王情，乃归甬东终焉。有文集，知音者所贵。出笔法弟子从瓌、温州僧正智琮、皆得墨诀。有朝贤赠歌诗，吴内翰融、罗江东隐等五十家，仅成一集。《宋高僧传》三○。

2. []{#唐轶三十-伊用昌-2}
见陆希声[2](#唐轶二十九-陆希声-2)。

3. []{#唐轶三十-伊用昌-3}
越僧光善草书，自言授法于陆相希声。其飘逸有张旭之妙，吴翰林以歌奖之，言多不载。罗给事赠诗云：「圣主赐衣称绝艺，侍臣摛藻许高踪。」又有亚栖，书骨气不及，而趋媚过之。二人俱应制，其踪海内皆盛。《葆光录》一。

## 亚　栖

1. []{#唐轶三十-亚栖-1}
释亚栖，洛阳人也。经律之余，喜作字，得张颠笔意。昭宗光化中，对殿庭草书，两赐紫袍，一时为之荣。每论张颠，云：「世徒知张之颠，而不知实非颠也。观其自谓『吾书不大不小，得其中道，若飞鸟出林，惊蛇入草』，则果颠也耶？」此亚栖所以独得，而世俗未必知也。《宣和书谱》一九。

2. []{#唐轶三十-亚栖-2}
见光3。

## 上蓝和尚

1. []{#唐轶三十-上蓝和尚-1}
见钟传[2](#唐轶二十九-钟传-2)。

2. []{#唐轶三十-上蓝和尚-2}
见王潮[1](#唐轶三十九-王潮-1)。

3. []{#唐轶三十-上蓝和尚-3}
上蓝和尚，失其名，居于洪州上蓝院，精究术数，大为钟传所礼。一旦疾笃，往省之，且曰：「老夫于和尚可谓无闲矣。和尚或不讳，得无一言相付耶？」上蓝强起，索笔作偈以授，其末云：「但看来年二三月，柳条堪作打钟槌。」偈终而卒。传得之，不能测。洎明年春，淮帅引兵奄至，洪州陷，江南遂为杨氏有。打钟之偈，人始悟焉。《五代史补》四。

4. []{#唐轶三十-上蓝和尚-4}
高祖尝在晋祖麾下，晋祖既起太原，因高祖遂有天下。先是豫章有僧号上蓝者，精于术数，自唐末著谶云：「石榴花发石榴开。」议者以「石榴」则晋、汉之谓也；再言「石榴」者，明享祚俱不过二世矣。《五代史补》四。

## 陆蒙妻蒋氏

1. []{#唐轶三十-陆蒙妻蒋氏-1}
陆蒙为湖州司法参军，妻蒋氏，即凝之女也，善属文而耽酒。后染邪气，心神不恒，姊妹忧之，劝节饮强餐，应声吟曰：「平生偏好酒，劳尔劝吾飧。但得尊中满，时光度不难。」有圣保寺僧知业，性高古，有诗名，偶访司法，谈玄之次，蒋氏遽自内递一杯酒与知业，公免云：「业不会饮。」蒋氏隔帘对曰：「秪如上人诗云：『接岸桥通何处路，倚栏人是阿谁家？』观此风韵，得不饮乎？」业公惭作，起而退。《葆光录》二。《诗话总龟》前集三七。

# 唐人轶事汇编卷三十一

## 后梁太祖

1. []{#唐轶三十一-后梁太祖-1}
梁祖，宋州砀山县午沟里人，本名温，赐名全忠，建国后，改名晃。家世为儒。祖信，父诚，皆以教授为业。诚早卒，有三子俱幼，母王氏携养寄于同县人刘崇家。昆弟之中，唯温狡猾无行，崇母抚养之。崇弟兄尝加谴杖。一日，偷崇家釜而窜，为崇追回，崇母遮护，以免朴责。善逐走鹿，往往及而获之。又崇母常见其有龙蛇之异。它日与仲兄存入黄巢中作贼，伯兄昱与母王氏尚依刘家。温既辞去，不知存亡。及温领镇于汴，盛饰舆马，使人迎母于崇家。王氏皇恐，辞避深藏，不之信，谓人曰：「朱三落拓无行，何处作贼送死，焉能自致富贵？汴帅非吾子也。」使者具陈离乡去里之由，归国立功之事。王氏方泣而信。是日，与崇母并迎归汴。温盛礼郊迎，人士改观。崇以旧恩，位至列卿，为商州刺史。王氏以温贵，封晋国太夫人。仲兄存于贼中为矢石所中而卒。温致酒于母，欢甚，语及家事，谓母曰：「朱五经辛苦业儒，不登一命，今有子为节度使，无忝先人矣。」母不怿，良久谓温曰：「汝致身及此，信谓英特，行义未必如先人。朱二与汝同入贼军，身死蛮徼，孤男稚女，艰食无告，汝未有恤孤之心。英特即有，诸无取也。」温垂涕谢罪，即令召诸兄子皆至汴，友宁、友伦皆立军功，位至方镇。《北梦琐言》一七。

2. []{#唐轶三十一-后梁太祖-2}
五代梁太祖微时，尝佣力徐州萧县人刘崇家。及即位，召崇为商州刺史。崇之母抚梁祖有恩，梁祖号为「国婆」。《实宾录》六。

3. []{#唐轶三十一-后梁太祖-3}
梁祖自初起，每令左右持大赤旗，缓急之际用以挥军，祖自目为火龙标。《清异录》下。

4. []{#唐轶三十一-后梁太祖-4}
梁太祖皇帝到梁园，深有大志，然兵力不足，常欲外掠，又虞四境之难，每有郁然之状。时有荐敬秀才于门下，乃白梁祖曰：「明公方欲图大事，轻重必为四境所侵，但令麾下将士诈为叛者而逃，即明公奏于主上及告四邻，以自袭叛徒为名。」梁祖曰：「天将奇人以佐于吾。」初从其谋，一出而致众十倍。《后史补》（《通鉴考异》二五）。

5. []{#唐轶三十一-后梁太祖-5}
梁祖亲征郓州，军次衞南，时筑新垒土工毕，因登眺其上，见飞乌止于峻堞之间而噪，其声甚厉。副使李璠曰：「是乌鸟也，将有不如意之事。」其前军朱友裕为朱瑄掩扑，拔军南去，我军不知，因北行。遇朱瑄军来迎，梁祖策马南走，入村落间，为贼所迫。前有沟坑，颇极深广。匆遽之际，忽见沟内蜀黍秆积以为道，正在马前，遂腾跃而过，因获免焉。副使李璠、都将高行思为贼所杀。张归宇为殿骑，援戈力战，仅得生还，被十四五箭。乃知衞南之乌，先见之验也。《北梦琐言》一六。又《广记》四六二引。

6. []{#唐轶三十一-后梁太祖-6}
丁会为昭义节帅，常惧梁祖雄猜，疑忌功臣。忽谓敬翔曰：「吾梦丁会在前祗候，吾将乘马欲出，圉人以马就台，忽为丁会跨之以出，时梦中怒，叱喝数声，因惊觉，甚恶之。」是月，丁会举潞州军民归河东矣。《北梦琐言》一六。

7. []{#唐轶三十一-后梁太祖-7}
朱太祖统四镇呼中令日，名温，与崔相国连构大事。崔每奏太祖忠赤，委之关东，国无患矣。昭宗遽勅太祖改名全忠。议者曰：「全字，人王也；又在中心，其不可也。」近臣亦奏，上方悔焉，勅命既行，追之弗及。后果有大梁皇帝之号。是时四分天下，其在中心，乃赐名之应也。《鉴诫录》二。

8. []{#唐轶三十一-后梁太祖-8}
唐世梁太祖未建国前，崔禹昌擢进士第，有别业在汴州管内。禹昌敏俊善接对，初到夷门，希梁祖意，请陈桑梓礼。梁祖甚喜，以其不相轻薄，甚蒙管领，常预宾次，或陪亵戏。梁祖以其有庄墅，必藉牛，乃问曰：「庄中有牛否？」禹昌曰：「不识得有牛。」意是无牛，以时俗语「不识得有」对之。梁祖大怒曰：「岂有人不识牛？谓我是村夫即识牛，渠则不识。如此轻薄，何由可奈！」几至不测。后有人言，方渐释怒。《北梦琐言》四。

9. []{#唐轶三十一-后梁太祖-9}
梁祖之初兼四镇也，英威刚很，视之若乳虎，左右小忤其旨，立杀之。梁之职吏，每日先与家人辞诀而入，归必相贺。宾客对之，不寒而栗。进士杜荀鹤以所业投之，且乞一见，掌客以事闻于梁祖，梁祖默无所报。荀鹤住大梁数月。先是，凡有求谒梁祖，如已通姓名而未得见者，虽逾年困踬于逆旅中，寒饿殊甚，主者留之，不令私去，不尔，即公人辈及祸矣。荀鹤逐日诣客次，一旦，梁祖在便听，谓左右曰：「杜荀鹤何在？」左右以见在客次为对。未见闲，有驰骑至者，梁祖见之，至巳午间方退，梁祖遽起归宅。荀鹤谓掌客者曰：「某饥甚，欲告归。」公人辈为设食，且曰：「乞命。若大王出，要见秀才，言已归馆舍，即某等求死不暇。」至未申间，梁祖果出，复坐于便听，令取骰子来。既至，梁祖掷，意似有所卜。掷且久，终不惬旨，怒甚，屡顾左右。左右怖惧，缩颈重足，若蹈汤火。须臾，梁祖取骰子在手，大呼曰：「杜荀鹤。」掷之，六只俱赤，乃连声命「屈秀才」。荀鹤为主客者引入，令趋骤至阶陛下。梁祖言曰：「秀才不合趋阶。」荀鹤声喏，恐惧流汗，再拜。叙谢讫，命坐，荀鹤惨悴战栗，神不主体。梁祖徐曰：「知秀才久矣。」荀鹤欲降陛拜谢，梁祖曰：「不可。」于是再拜复坐。梁祖顾视陛下，谓左右曰：「似有雨点下。」令视之，实雨也。然仰首视之，天无片云。雨点甚大，霑陛簷有声。梁祖自起，熟视之，复坐，谓杜曰：「秀才曾见无云雨否？」荀鹤答言：「未曾见。」梁祖笑曰：「此所谓无云而雨，谓之天泣。不知是何祥也？」又大笑，命左右：「将纸笔来，请杜秀才题一篇无云雨诗。」杜始对梁祖坐，身如在燃炭之上，忧悸殊甚。复令赋无云雨诗，杜不敢辞。即令坐上赋诗，杜立成一绝献之。梁祖览之，大喜，立召宾席共饮，极欢而散，且曰：「来日特为杜秀才开一筵。」复拜谢而退。杜绝句云：「同是乾坤事不同，雨丝飞洒日轮中。若教阴朗都相似，争表梁王造化功。」由是大获见知。杜既归，惊惧成疾，水泻数十度，气貌羸绝，几不能起。客司守之，供侍汤药，若事慈父母。明晨，再有主客者督之，且曰：「大王欲见秀才，请速上马。」杜不获已，巾栉上马，比至，凡促召者五七辈。杜困顿无力，忧□趋进迟缓。梁祖自起，大声曰：「杜秀才，『争表梁王造化功』！」杜顿忘其病，趋步如飞，连拜叙谢数四。自是梁祖特帐设宾馆，赐之衣服钱物，待之甚厚。福建人徐夤下第，献《过梁郊赋》，梁祖览而器重之，且曰：「古人酬文士，有一字千金之语。军府费用多，且一字奉绢一匹。」徐赋略曰：「客有失意还乡，经于大梁，遇郊坰之耆老，问今古之侯王。父老曰：『且说当今，休论往昔。昔时之事迹谁见，今日之功名目覩。』」辞多不载。遂留于宾馆，厚礼待之。徐病且甚，梁祖使人谓曰：「任是秦皇汉武。」盖诮徐赋有「直论箫史王乔，长生孰见；任是秦皇汉武，不死何归」，憾其有此深切之句尔。梁祖既有移龟鼎之志，求宾席直言骨鲠之士。一日，忽出大梁门外数十里，憩于高柳树下。树可数围，柯干甚大，可庇五六十人，游客亦与坐。梁祖独语曰：「好大柳树！」徐徧视宾客，注目久之。坐客各各避席，对曰：「好柳树！」梁祖又曰：「此好柳树，好作车头。」末坐五六人起对：「好作车头。」梁祖顾恭翔等，起对曰：「虽好柳树，作车头须是夹榆树。」梁祖勃然，厉声言曰：「这一队措大，爱顺口弄人。柳树岂可作车头？车头须是夹榆木。便顺我也道柳树好作车头。我见人说秦时指鹿为马，有甚难事！」顾左右曰：「更待甚！」须臾，健儿五七十人悉擒言柳树好作车头者，数以谀佞之罪，当面扑杀之。梁祖虽起于群盗，安忍雄猜，甚于古昔。至于刚猛英断，以权数御物，遂成兴王之业，岂偶然哉！《洛阳撍绅旧闻记》一。又《分门古今类事》二○引。

10. []{#唐轶三十一-后梁太祖-10}
见殷文圭[5](#唐轶三十-殷文圭-5)。

11. []{#唐轶三十一-后梁太祖-11}
见李袭吉[1](#唐轶三十二-李袭吉-1)、[2](#唐轶三十二-李袭吉-2)。

12. []{#唐轶三十一-后梁太祖-12}
世传朱全忠作四镇时，一日与宾佐出游，全忠忽指一方地曰：「此可建一神祠，试召一视地工验之。」而召工久不至，全忠怒甚，见于辞色，左右皆恐。良久，工至，全忠指地视之。工再拜，贺曰：「此所谓干上龙尾地，建庙固宜，然非大贵人不见此地。」全忠喜，薄赐而遣之。工出，宾僚或戏之曰：「尔若非干上龙尾，当坎下驴头矣。」东北人谓斫伐为「坎」。《明道杂志》。

13. []{#唐轶三十一-后梁太祖-13}
见唐昭宗[20](#唐轶四-唐昭宗-20)、[22](#唐轶四-唐昭宗-22)、[23](#唐轶四-唐昭宗-23)、[26](#唐轶四-唐昭宗-26)。
14. []{#唐轶三十一-后梁太祖-14}
见唐昭宗[20](#唐轶四-唐昭宗-20)、[22](#唐轶四-唐昭宗-22)、[23](#唐轶四-唐昭宗-23)、[26](#唐轶四-唐昭宗-26)。
15. []{#唐轶三十一-后梁太祖-15}
见唐昭宗[20](#唐轶四-唐昭宗-20)、[22](#唐轶四-唐昭宗-22)、[23](#唐轶四-唐昭宗-23)、[26](#唐轶四-唐昭宗-26)。
16. []{#唐轶三十一-后梁太祖-16}
见唐昭宗[20](#唐轶四-唐昭宗-20)、[22](#唐轶四-唐昭宗-22)、[23](#唐轶四-唐昭宗-23)、[26](#唐轶四-唐昭宗-26)。

17. []{#唐轶三十一-后梁太祖-17}
见李裕[1](#唐轶四-李裕-1)。

18. []{#唐轶三十一-后梁太祖-18}
朱全忠弑昭宗，以裴枢朝廷宿望，全忠奏以伶人张廷范为太常卿，枢以为必非元帅之旨，持之不下。全忠曰：「吾常以裴十四器识真淳，不入浮薄之党，观此议论，本态露矣。」李振言于全忠曰：「朝廷所以不理，皆由浮薄之徒紊乱纪纲，不若尽去之。」全忠以为然。有以名检自处声迹稍著者，皆指为浮薄，贬逐无虚日，绅为之一空。《续世说》九。

19. []{#唐轶三十一-后梁太祖-19}
朱全忠先以蒋玄晖为枢密使，伺帝动静。积庆何太后以昭宗见害之后，常恐不保旦夕，曾使宫人阿秋面召玄晖属戒，所乞它日传禅之后，保全子母性命。言发，无不涕零。先是全忠速要传禅，召玄晖到汴州，责以太迟，玄晖以传禅先须封国，授九锡之命，俟次第行之。全忠怒曰：「我不要九锡，看作天子否？」玄晖归奔洛阳，与宰相商量，为赵殷衡诬谮，云与太后交通，欲延唐祚。乃令殷衡逼杀太后及宫人，而诛蒋玄晖。时人冤之。赵殷衡后改姓孔名循，亦莫知其实是何姓。仕后唐明宗为宣徽使，出为许昌、沧州两镇。时人知其狡谲倾险，莫不惮之。《北梦琐言》一五。

20. []{#唐轶三十一-后梁太祖-20}
辉王即位。天祐中，朱全忠以旧朝达官尚在班列，将谋篡夺，先俾翦除。凡在周行，次第贬降。旧相裴枢、独孤损、崔远、陆扆、王溥，大夫赵崇、王赞等于滑州白马驿赐自尽。时宰相臣柳璨性阴狡贪权，恶枢等在己之上，与全忠腹心枢密使蒋玄晖、太常卿张廷范密友交结而害枢等。俄而廷范辕裂，玄晖与柳璨、及弟瑶、瑊相继伏诛。先是故相张濬一家并害，而弃尸黄河。朱公谋主李振累应进士举不第，尤愤朝贵，时谓朱全忠曰：「此清流辈，宜投于黄河，永为浊流。」全忠笑而从之。尔朱荣河阴之戮衣冠，不是过也。俄而辉王禅位，封济阴王于曹州，遇酖而崩。唐祚自此灭矣。《北梦琐言》一五。

21. []{#唐轶三十一-后梁太祖-21}
梁朝方山道人，自号庞九经，身长七尺，不知年几百岁。每于石室修气，经年绝食。太祖往往遣使，赐乳头香及茶药而已。忽一日，诏入内殿，求延生之术。庞奏曰：「夫神仙之法，亦因积学而成。先须息万虑于人闲，栖一身于岩穴，与天地合德，与鸟兽同群，断其喜怒悲哀，去其滋味淫欲。然后存神养气，辟谷休粮，欲究还丹，审穷爻象。故曰『内真外应，其丹自来』。而又功满三千，方得羽化。今陛下身居九有，心役万机，孽毒三军，诛残百姓，怨满天下，恩唯一家。岂同轩后清静自化、鼎湖上升者哉？」太祖怒曰：「知卿是庞勋本身。朕欲问卿行止，何得妄指难易，非斥朕乎？」庞度太祖言，深虑遭其诛责，复奏曰：「臣有灵丹，可延九五之数，傥放臣栖隐，即敢进之。」上复笑曰：「朕不希白日上升，只希更得三五十年在位，是朕愿也。」庞乃于肘后解一青瓢子，取金丹二粒进，曰：「望陛下清素守真百日，方可饵之。不然者，灰恶耳。」上既深信，庞得归山。后帝久患石淋，忽宣至药服食，眉发立堕，头背生痈。及至弥留，为颖王所弑。《鉴诫录》一。

22. []{#唐轶三十一-后梁太祖-22}
梁祖末年，多行诛戮。一夕，寝殿大栋忽坠于御榻之上。初闻土落于寝帐上，乃惊觉，久之，又闻有小木坠于帐顶间，遂戄然下床，未出殿门，其栋乃坠。迟明，召诸王近臣令观之，〔曰〕：「夜来惊危，几不相见。」由是君臣相泣。又曰：「惊忧之时，如有人引头于寝合门内云：『里面莫有人否？』所以怱忙奔起，得非宫殿神乎？」它日，又游于大内西九曲池，泛鹢舟于池上，舟忽倾侧，上堕于池中，宫嫔并内侍从官并跃入池，扶策登岸，移时方安。尔后发痼疾，竟罹其子郢王友珪弑逆之祸。舟倾栋折，非佳事也。《北梦琐言》一六。

23. []{#唐轶三十一-后梁太祖-23}
义理所在，虽盗贼凶悖之人，亦有不能违者。刘仁恭为卢龙节度使，其子守文守沧州，朱全忠引兵攻之，城中食尽，使人说以早降。守文应之曰：「仆于幽州，父子也，梁王方以大义服天下，若子叛父而来，将安用之？」全忠愧其辞直，为之缓攻。其后还师，悉焚诸营资粮，在舟中者凿而沉之。守文遗全忠书曰：「城中数万口，不食数月矣，与其焚之为烟，沉之为泥，愿乞其所余以救之。」全忠为之留数囷，沧人赖以济。及篡唐之后，苏循及其子楷，自谓有功于梁，当不次擢用。全忠薄其为人，以其为唐鸱枭，卖国求利，勒循致仕，斥楷归田里。宋州节度使进瑞麦，省之不怿，曰：「宋州今年水灾，百姓不足，何用此为？」遣中使诘责之，县令除名。此三事，在他人为不足道，于全忠则为可书矣，所谓憎而知其善也。《容斋续笔》六。

24. []{#唐轶三十一-后梁太祖-24}
太祖之用兵也，法令严峻。每战，逐队主帅或有没而不返者，其余皆斩之，谓之拔队斩，自是战无不胜。然健儿且多窜匿，州郡疲于追捕，因下令文面。健儿文面自此始也。《五代史补》一。

25. []{#唐轶三十一-后梁太祖-25}
刘仁遇尝与梁太祖叶戏。一日，或遇顽盆，仁遇行伍出身，语多方拙，谓太祖曰：「得则洪沟。」太祖应之曰：「𫄳得未可。」时太祖方据四镇，仁遇复在偏裨，虽是亲家复王太岳，太祖竟为记忌。后太祖一居南面，仁遇久在西班，累乞一藩，终不俞允。既而年迈，寝疾在床，新妇屡有奏闻，太祖犹征语忌，至于悲泣哀告，方除兖州，未及赴官，疾亟而卒。是知凡事为诫，宁不书绅而记之乎！《鉴诫录》三。

26. []{#唐轶三十一-后梁太祖-26}
见张皇后[1](#唐轶三十一-张皇后-1)。

27. []{#唐轶三十一-后梁太祖-27}
见张全义[1](#唐轶三十二-张全义-1)。

28. []{#唐轶三十一-后梁太祖-28}
宋元词曲有出于唐者，如《清平调》、《水调歌》、《柘枝》、《菩萨蛮》、《八声甘州》、《杨柳枝》词是也。朱温归镇，昭宗以诗饯之，温进《杨柳枝》词五首，今虽不传，其词彼时度曲，多是七言绝也。以全忠之凶悍，而能为歌诗，可与青陵嗣响矣。《笔麈》（《五代诗话》一）。

29. []{#唐轶三十一-后梁太祖-29}
梁祖平生嗜鸡，日凡再食。《洞微志》（《分门古今类事》二）。

30. []{#唐轶三十一-后梁太祖-30}
朱全忠时号钟为大圣铜，……以避讳故也。《清异录》上。

## 张皇后

1. []{#唐轶三十一-张皇后-1}
梁祖魏国夫人张氏，砀山富室女，父蕤，曾为宋州刺史。温时闻张有姿色，私心倾慕，有丽华之叹。及温在同州，得张于兵间，因以妇礼纳之。温以其宿款，深加敬异。张贤明有礼，温虽虎狼其心，亦所景伏。每谋军国计，必先延访。或已出师，中途有所不可，张氏一介请旋，如期而至。其信重如此。初收兖、郓，得朱瑾妻，温告之云：「彼既无依，寓于辎车。」张氏遣人召之，瑾妻再拜，张氏答拜泣下，谓之曰：「兖、郓与司空，同姓之国，昆仲之间，以小故寻干戈，致吾姒如此。设不幸汴州失守，妾亦似吾姒之今日也。」又泣下。乃度为尼，张恒给其费。张既卒，继宠者非人。及僭号后，大纵朋淫，骨肉聚麀，帷薄荒秽，以致友珪之祸，起于妇人。始能以柔婉之德，制豺虎之心，如张氏者，不亦贤乎！《北梦琐言》一七。

## 后梁末帝

1. []{#唐轶三十一-后梁末帝-1}
见李如实[1](#唐轶三十二-李如实-1)。

2. []{#唐轶三十一-后梁末帝-2}
贞明末，帝夜于寝间擒刺客，乃康王友孜所遣，帝自戮之，造云母匣，贮所用剑，名匣曰「护圣将军之馆」。《清异录》下。

3. []{#唐轶三十一-后梁末帝-3}
后主于宫中作珠帘，乃勅京师市珠，内外之家收索将尽，计无可得者。后于相国寺僧中收之，犹有隐之者，为隣僧所告，系于陛牢，逐院而搜之，僧寺昼闭。有人于寺中请僧斋，阍者曰：「敕家正搜珠急，孰敢入者？」至来年，庄宗入汴，尽灭朱氏，后远近搜之。寺僧曰：「今日是端的搜朱也。」《洛中纪异录》（张本《说郛》二〇、陶本《说郛》四九）。

4. []{#唐轶三十一-后梁末帝-4}
朱梁许州节度使温韬于衙城濠内得一小龟，金色，遍身绿毛，石函而进之。后主敕于苑内凿池养之，又构屋宏敞，号金龟堂。至来年，庄宗立，因号大唐，入汴见之，指谓左右曰：「金龟堂者，是归我也。」《洛中纪异录》（陶本《说郛》四九、张本《说郛》二〇）。

## 朱全昱

1. []{#唐轶三十一-朱全昱-1}
全昱，梁祖之兄也。既受禅，宫中闲燕，惟亲王得与。因为博戏，全昱酒酣，忽起，取骰子击盆迸散，大呼梁祖曰：「朱三，汝砀山一民，因天下饥荒，入黄巢作贼，天子用汝为四镇节度使，富贵足矣！何故灭他李家三百年社稷，称王称朕！我不忍见汝血吾族矣，安用博为！」梁祖不悦而罢。《五代史阙文》。

2. []{#唐轶三十一-朱全昱-2}
骰子数匝，广王全昱忽驻不掷，顾而白梁祖，再呼「朱三」，梁祖动容。广王曰：「你爱他尔许大官职，久远家族得安否？」于是大怒，掷戏具于阶下，抵其盆而碎之，喑呜眦睚，数日不止。《玉堂闲话》（《通鉴考异》二八）。《南部新书》癸。

## 后唐武皇

1. []{#唐轶三十一-后唐武皇-1}
河东李克用，其先回纥部人，世为蕃中大酋，受唐朝官职。太宗于北方沙陁碛立沙陁府，以招集降户。后克用祖朱邪执宜与其父曾依吐蕃，背吐蕃归朝，德宗于盐州置阴山府，以执宜为都督。后迁于神武川黄花堆之别墅，即今应州是也。执宜生赤心，以讨徐州庞勋功，赐国姓并名，号李国昌。懿宗问其先世所出，云本陇西金城人，依寓吐蕃。帝曰：「我先与汝同乡里。」敕令编籍郑王房。始为云州大同军节度，次授鄜延、振武、代北三节度。其姪克让为羽林将军。其子克用最闻名，以破黄巢功，为太原节度使。子存勗，平梁、蜀，奄有中原，追尊执宜号懿祖，国昌号献祖，克用号太祖皇帝。太祖在姙十三月，载诞之夕，母后甚危，令族人市药于雁门，遇神人，教以率部人被介持旄击钲鼓，跃马大躁，环所居三周而止。果如所教而生。是日虹光烛室，白气充庭，井水暴溢。及能言，喜道军旅。年十二三，能连射双鸟，至于树叶、针锋、马鞭，皆能中之。曾于新城北以酒酹毗沙门天王塑像，请与仆交谈，天王被甲持矛，隐隐出于壁间。或所居帐内，时如火聚，或有龙形。人皆异之。尝随献祖征庞勋，临阵出没如神，号为「飞虎子」。眇一目，时号「独眼龙」。功业磊落，不可尽述。或云睛邪，非眇也。《北梦琐言》一七。又《广记》一三六引。　案：《广记》云军中号为「龙虎子」，《南部新书》癸云号为「火龙子」。

2. []{#唐轶三十一-后唐武皇-2}
太祖武皇，本朱耶赤心之后，沙陀部人也。其先生于雕窠中，酋长以其异生，诸族传养之，遂以诸爷为氏，言非一父所养也。其后言譌，以诸为朱，以爷为耶。至太祖，生眇一目，长而骁勇善骑射，所向无敌，时谓之「独眼龙」，大为部落所疾。太祖恐祸及，遂举族归唐，授云州刺史，赐姓李，名克用。黄巢犯长安，自北引兵赴难，功成遂拜太原节度使，封晋王。《五代史补》二。

3. []{#唐轶三十一-后唐武皇-3}
干符三年，河南水灾，盗寇蜂起，朝廷以段文楚为代北水陆发运、云州防御使，以代支谟。时岁荐饥，文楚削军人衣米，诸军咸怨。太祖为云中防边督将，部下争诉以军食不充，请具闻奏。边校程怀信、康者立等十余帐，日哗于太祖之门，请共除虐帅以谢边人。众因大噪，拥太祖上马，比及云中，众且万人，城中械文楚出以应太祖。《后唐太祖纪年录》（《通鉴考异》二四）。

4. []{#唐轶三十一-后唐武皇-4}
康君立为云中牙校，事防御使段文楚。时天下将乱，代北仍岁阻饥，诸部豪杰咸有啸聚邀功之志。文楚法令稍峻，军食转饷不给，戍兵咨怨。云州沙陀兵马使李尽忠私谓君立等曰：「段公儒者，难与共事。方今四方云扰，皇威不振，丈夫不能于此时立功立事，非人豪也。吾等虽拥部众，然以雄劲闻于时者，莫若李振武父子，官高功大，勇冠诸军，吾等合势推之，则代北之地，旬月可定，功名富贵，事无不济也。」时武皇为沙陀三部落副兵马使，在蔚州，尽忠令君立私往图之，曰：「方今天下大乱，天子付将臣以边事，岁偶饥荒，便削储给，我等边人，焉能守死！公家父子素以威惠及五部，当共除虐帅以谢边人。」武皇曰：「予家尊在振武，万一相逼，俟予禀命。」君立曰：「事机已泄，迟则变生。」咸通十三年十二月，尽忠夜帅牙兵攻牙城，执文楚及判官柳汉璋、陈韬等，系之于狱，遂自知军州事，遣君立召太祖于蔚州。是月，太祖与退浑、突厥三部落众万人趋云中，十四年正月六日，至鬬鸡台，尽忠遣监军判官符印请太祖知留后事。七日，尽忠械文楚、汉璋等五人送鬭鸡台，军人乱食其肉。九日，太祖权知留后。府牙受上三军表，请授太祖大同防御使，懿宗不悦。时已除卢简方代文楚，未至而文楚被害。《庄宗功臣列传》（《通鉴考异》二四）。

5. []{#唐轶三十一-后唐武皇-5}
唐干宁中，凤翔李茂贞、华州韩建、邠州王行瑜拥兵胁君，诛戮宰辅，焚烧宫阙。初，帝西幸凤翔。昭宗出居石门莎城，太原克用领蕃汉马步入京，三镇大惧，是年破邠州，斩王行瑜。昭宗嘉奖倚赖，命延王丕、丹王允赍诏赐李公衣服，兼令二亲王设拜，以兄事之。近古未有也。仍封晋王以宠之。延王才识过人，聪悟辩慧，在晋阳留宴累月，每献酬乐作，必为晋王起舞。后为韩建所杀。《北梦琐言》一七。　案：据史书，延王名戒丕。

6. []{#唐轶三十一-后唐武皇-6}
世传武皇临薨，以三矢付庄宗，曰：「一矢讨刘仁恭。汝不先下幽州，河南未可图也。一矢击契丹。」且曰：「阿保机与我把臂而盟，结为兄弟，誓复唐家社稷，今背约附贼，汝必伐之。一矢灭朱温。汝能成吾志，死无恨矣！」庄宗藏三矢于武皇庙庭。及讨刘仁恭，命幕吏以少牢告庙，请一矢，盛以锦囊，使亲将负之，以为前驱。凯还之日，随俘馘纳矢于太庙。伐契丹、灭朱氏亦如之。又武皇眇一目，世谓之「独眼龙」。性喜杀，左右小有过失，必寘于死。初讳眇，人无敢犯者，尝令写真，画工即为撚箭之状，微瞑一目，图成而进，武皇大悦，赐与甚厚。《五代史阙文》。

7. []{#唐轶三十一-后唐武皇-7}
武皇之有河东也，威声大振，淮南杨行密常恨不识其状貌，因使画工诈为商贾，往河东写之。画工到未几，人有知其谋者，擒之。武皇初甚怒，既而亲谓曰：「且吾素眇一目，试召亟使写之，观其所为如何。」及至，武皇按膝厉声曰：「淮南使汝来写吾真，必画工之尤也，写吾不及十分，即阶下便是死汝之所矣。」画工再拜，下笔。时方盛暑，武皇执八角扇，因写扇角半遮其面，武皇曰：「汝谄吾也。」遽使别写之。又应声下笔，画其臂弓撚箭之状，仍微合一目，以观箭之曲直。武皇大喜，因厚赂金帛遣之。《五代史补》二。

8. []{#唐轶三十一-后唐武皇-8}
进士柴朋龟学问精深，文章充赡，光化中，数举未第，因以文章济其匮乏，薄游太原。武皇为并帅，功冠天下，雄略无比，朋龟乃作《长剑歌》以献之，文词壮丽，武皇大悦，赐以千金，犹谓未足酧其才志也，又加以良马二疋。武皇英特开豁，重士如此。时李袭吉任记室，凡军书羽檄，一以委之。其文体雄健，词理精快，为一时之最也。武皇读之，未尝不喜于颜色，尝谓左右曰：「吾旧有沙陀铁骑，数才五千，而犹能破巢贼五十六万，今又有五千骑，何忧梁寇之未平乎？」侍者皆不达其旨，武皇曰：「李记室文章，一字可当一骑，总而言之，何啻五千骑也。」《耳目记》（张本《说郛》三四）。

9. []{#唐轶三十一-后唐武皇-9}
见李袭吉[2](#唐轶三十二-李袭吉-2)。

10. []{#唐轶三十一-后唐武皇-10}
见刘夫人[1](#唐轶三十一-刘夫人-1)。

11. []{#唐轶三十一-后唐武皇-11}
晋王尝穷追汴师，粮运不继，蒸栗以食，军中遂呼栗为「河东饭」。《清异录》上。

## 刘夫人

1. []{#唐轶三十一-刘夫人-1}
晋王李克用妻刘夫人，常随军行，至于军机，多所弘益。先是汴州上源驿之变，晋王愤恨，欲回军攻之，夫人曰：「公为国讨贼，而以杯酒私忿，必若攻城，即曲在于我，不如回师，自有朝廷可以论列。」于是班退。天复中，周德威为汴军所败，三军溃散，汴军乘我，晋王危惧，与周德威议，欲出保云州。刘夫人曰：「妾闻王欲弃城而入外藩，谁为此画？」曰：「存信辈所言。」夫人曰：「存信本北方牧羊儿也，焉顾成败？王常笑王行瑜弃城失势，被人屠割，今复欲效之何也？王顷岁避难达靼，几遭陷害，赖遇朝廷多事，方得复归，今一旦出城，便有不测之变，焉能远及北藩？」晋王止行。居数日，亡散之士复集，军城安定，夫人之力也。《北梦琐言》一七。又《广记》二七一引。

## 后唐庄宗

1. []{#唐轶三十一-后唐庄宗-1}
庄宗年十一从晋王讨王行瑜，初令入觐献捷，昭宗一见，骇异之，曰：「此子有奇表。」乃抚其背曰：「我儿将来之国栋，勿忘忠孝于吾家。」乃赐㶉酒卮、翡翠盘。十三读春秋，略知大义。骑射绝伦。其心豁如，采录善言，听纳容物，殆刘聪之比也。又云：昭宗曰：「此子可亚其父。」时人号曰「亚子」。《北梦琐言》一七。又《广记》一七〇引。《南部新书》癸。

2. []{#唐轶三十一-后唐庄宗-2}
太原属邑有水清池，本府祈祷雨泽及投龙之所也。后唐庄宗未过河南时，就郡捕猎，就池卓帐，为憩宿之所。忽见巨蛇数头自洞穴中出，皆入池中。良久，有一蛇红白色，遥见可围四尺以来，其长称是。猎卒齐彀弩连发，射之而毙。四出火光，池中鱼鼈咸死，浮在水上。猎夫辈共刲剥食之，其肉甚美。庄宗寻知之。于时谄事者以为克梁之兆。有五台僧曰：「吾王宜速过河决战，将来梁祚其能久乎？」此亦断白蛇之类也。《北梦琐言》（《广记》四五九）。

3. []{#唐轶三十一-后唐庄宗-3}
魏博富雄，列侯专地，唐朝三百年，唯姑息之。罗绍威愤衙军制己，密闻梁祖，表里应接算杀之。杨师厚后入魏城，揖出罗周翰，因而代之。师厚卒，梁以贺德伦领镇，分其土宇，创立相贝为节镇，减其力用。三军作乱，胁持德伦，背梁归晋。其状词云：「屈原哀郢，本非怨望之人；乐毅辞燕，且异倾邪之行。」晋王览状，拥兵亲临。先数张彦胁主虐民罪而斩之，便以张彦亲军五百人带甲持仗，环马而行。晋王宽衣缓带，略无猜间，众心大服。它日资魏博兵力称健，竟平河南也。衙军自罗绍威杀戮后，又迫胁贺德伦，复拥兵持赵在礼。天成初，赴行在，于时又杀三千家，乃世袭凶恶也。《北梦琐言》一七。

4. []{#唐轶三十一-后唐庄宗-4}
魏银枪军最为凶悍。唐庄宗为晋王时，张彦作乱，引五百人谒王。王斩张彦及其党七人，余众股栗，王召谕之，曰：「罪止八人，余无所问。自今当竭力为吾爪牙。」众皆拜伏，呼万岁。明日，王缓带轻裘而进，令张彦之卒擐甲执兵，翼马而从，仍以为帐前银枪军。众心由是大服。《续世说》三。

5. []{#唐轶三十一-后唐庄宗-5}
见后唐武皇[6](#唐轶三十一-后唐武皇-6)。

6. []{#唐轶三十一-后唐庄宗-6}
庄宗之嗣位也，志在渡河，但恨河东地狭兵少，思欲百练其众，以取必胜于天下。乃下令曰：「凡出师，骑军不见贼不许骑马，或步骑前后已定，不得越军分以避险恶。其分路并进，期会有处，不得违晷刻。并在路敢言病者，皆斩之。」故三军惧法而戮力，皆一以当百，故朱梁举天下而不能御，卒为所灭良有以也。初，庄宗为公子时，雅好音律，又能自撰曲子词。其后凡用军，前后队伍皆以所撰词授之，使揭声而唱，谓之「御制」。至于入阵，不论胜负，马头才转，则众歌齐作。故凡所鬬战，人忘其死，斯亦用军之一奇也。《五代史补》二。

7. []{#唐轶三十一-后唐庄宗-7}
见高郁[1](#唐轶三十八-高郁-1)、马希范[1](#唐轶三十八-马希范-1)。

8. []{#唐轶三十一-后唐庄宗-8}
见高季兴[1](#唐轶三十九-高季兴-1)、[2](#唐轶三十九-高季兴-2)。
9. []{#唐轶三十一-后唐庄宗-9}
见高季兴[1](#唐轶三十九-高季兴-1)、[2](#唐轶三十九-高季兴-2)。

10. []{#唐轶三十一-后唐庄宗-10}
见徐寅[3](#唐轶三十九-徐寅-3)。

11. []{#唐轶三十一-后唐庄宗-11}
庄宗灭梁平蜀，志颇自逸，命蜀匠旋织十幅无缝锦为被材，被成，赐名「六合被」。《清异录》下。

12. []{#唐轶三十一-后唐庄宗-12}
同光既即位，犹袭故态，身预俳优。尚方进御巾裹，名品日新，今伶人所顶，尚有合其遗制者。曰圣逍遥、安乐巾、珠龙便巾、清凉宝山、交龙太守、六合舍人、二仪幞头、乌程样、玲珑高常侍、小朝天、玄虚令、漆相公、自在冠、凤翼、三千日华、轻利巾、九叶云、黑三郎、庆云仙、圣天宜卿，凡二十品。《清异录》下。

13. []{#唐轶三十一-后唐庄宗-13}
太宗淳化五年《日历》载：上谓侍臣曰：「听断天下事，直须耐烦，方尽臣下之情。昔庄宗可谓百战得中原之地，然而守文之道，可谓懵然矣。终日沈饮，听郑衞之声，与胡乐合奏，自昏彻旦，谓之『聒帐』。半酣之后，置畎酒篦，沈醉射弓，至夜不已，招箭者但以物击银器，言其中的。与俳优辈结十弟兄，每略与近臣商议事，必传语伶人，叙相见迟晚之由。纵兵出猎，涉旬不返。于优倡猱杂之中，复自矜写春秋。不知当时刑政何如也？」《春明退朝录》下。《杨文公谈苑》二（《宋朝事实类苑》二）。

14. []{#唐轶三十一-后唐庄宗-14}
唐庄宗喜优戏，善角抵，尝诏王门开曰：「朕与作对，供养太后。」又先约之曰：「卿不可多让。」门开退谢者数四。又谓之曰：「卿如一拳致朕倒者，与卿节度。」及出手，果一拳下而仆。寻除幽州节度。《颍川语小》下。

15. []{#唐轶三十一-后唐庄宗-15}
唐庄宗或自傅粉墨，与优人共戏于庭，以悦刘夫人，名谓之「李天下」。尝因为优，自呼曰：「李天下，李天下。」优人敬新磨遽前批其颊，帝失色，群优亦骇愕。新磨徐曰：「理天下者，只此一人，岂有两人耶？」帝悦，厚赐之。《续世说》六。

16. []{#唐轶三十一-后唐庄宗-16}
见刘皇后[1](#唐轶三十一-刘皇后-1)。

17. []{#唐轶三十一-后唐庄宗-17}
见敬新磨[2](#唐轶三十二-敬新磨-2)。

18. []{#唐轶三十一-后唐庄宗-18}
庄宗小酌，进新橘，命诸伶咏之。唐朝美诗先成，曰：「金香大丞相，兄弟八九人，剥皮去滓子，若个是汝人？」帝大笑，赐所御软金杯。《清异录》上。

19. []{#唐轶三十一-后唐庄宗-19}
后唐明宗即位之初，诛租庸使孔谦、归德军节度使元行钦、邓州节度温韬、太子少保段凝、汴州曲务辛廷蔚、李继宣等。孔谦，魏州孔目吏，庄宗图霸，以供馈军食，谦有力焉。既为租庸使，曲事嬖幸，夺宰相权，专以聚歛为意，剥削万端，以犯众怒伏诛。元行钦为庄宗爱将，出入宫禁，曾无间隔。害明宗之子从景，以是伏诛。段凝事梁，以奸佞进身，至节将。末年绾军权，束手归朝。温韬凶恶，发掘西京陵寝。庄宗中兴，不证其罪，厚赂伶官阉人，与段凝皆赐国姓，或拥旄钺。明宗采众议而诛之。辛廷蔚，开封尹王瓒之牙将也。朱友贞时，廷蔚依瓒势曲法乱政，汴人恶之。李继宣，汴将孟审澄之子，亡命归庄宗，刘皇后畜为子。时宫掖之间，秽声流闻。此四凶，帝在藩邸时，恶其为人，故皆诛之。庄宗皇帝为唐雪耻，号为中兴。而温韬毁发诸帝陵寝，宜加大辟，而赐国姓，付节旄。由是知中兴之说谬矣。《北梦琐言》（《广记》二三九）。

20. []{#唐轶三十一-后唐庄宗-20}
内臣李承进逮事唐庄宗，太祖尝问庄宗时事，对曰：「庄宗好畋猎，每次近郊，衞士必控马首曰：『儿郎辈寒冷，望陛下与救接。』庄宗随所欲给之，如此者非一。晚年萧墙之祸，由赏赍无节，威令不行也。」太祖叹曰：「二十年夹河战争，不能以军法约束此辈，诚儿戏。」《隆平集》二。

21. []{#唐轶三十一-后唐庄宗-21}
庄宗尝因博戏，覩骰子采有暗相轮者，心悦之，乃自制暗箭格，凡博戏，并认采之在下者。及同光末，邺都兵乱，从谦以兵犯兴教门，庄宗御之，中流矢而崩。识者以为暗箭之应。《五代史阙文》。

22. []{#唐轶三十一-后唐庄宗-22}
同光末，魏博乱，明宗讨之，至城下为兵所拥，南入汴州。帝乃自统骁骑征之。至一高台，乘马立其上，问其台名，对曰：「愁台。」帝不乐，即西归，寻为郭门高所害。《异志》（《分门古今类事》一三）。

23. []{#唐轶三十一-后唐庄宗-23}
唐庄宗时，禁旅王庆乞叙功赏，曰：「侍从济河日，臣系第一队；入汴，臣属前锋；乞迁补。」庄宗颔之。他日又言，亦不纳。庄宗好乐，乐工子弟至有得官者，谓庆曰：「子何不学我吹管？」稍稍能之，亦不获用。后事李嗣源，亦言其劳。庄宗曰：「知庆薄有功，但每见庆则心愤然，安得更有赐与之意？」因举唐太宗诗曰：「待余心肯日，是汝命通时。」《翰府名谈》（《诗话总龟》前集五、《类说》五二）、《翰苑名谈》（《分门古今类事》一八）。

24. []{#唐轶三十一-后唐庄宗-24}
邺中环桃特异，后唐庄宗曰：「昔人以橘为千头木奴，此不为余甘尉乎？」《清异录》上。

25. []{#唐轶三十一-后唐庄宗-25}
同光年，上因暇日晚霁，登兴平阁，见霞彩可人，命染院作霞样纱，作千褶裙分赐宫嫔。自后民间尚之，竞为衫裙，号「拂拂娇」。《清异录》下。

## 刘皇后

1. []{#唐轶三十一-刘皇后-1}
庄宗刘皇后，魏州成安人，家世寒微。太祖攻魏州，取成安，得后，时年五六岁，归晋阳宫，为太后侍者，教吹笙。及笄，姿色绝众，声伎亦所长。太后赐庄宗，为韩国夫人侍者。后诞皇子继岌，宠待日隆。它日，成安人刘叟诣邺宫见上，称夫人之父。有内臣刘建丰认之，即昔日黄须丈人，后之父也。刘氏方与嫡夫人争宠，皆以门族夸尚，刘氏耻为寒家，白庄宗曰：「妾去乡之时，妾父死于乱兵，是时环尸而哭，妾固无父。是何田舍翁，诈伪及此？」乃于宫门笞之。其实后即叟之长女也。庄宗好俳优，宫中暇日，自负蓍囊药箧，令继岌破帽相随，似后父刘叟以医卜为业也。后方昼眠，岌造其卧内，自称刘衙推访女。后大恚，笞继岌。然为太后不礼，复以韩夫人居正，无以发明。大臣希旨，请册刘氏为皇后。议者以后出于寒贱，好兴利聚财，初在邺都，令人设法稗贩，所鬻樵苏果茹，亦以皇后为名。正位之后，凡贡奉先入后宫，唯写佛经施尼师，它无所赐。阙下诸军困乏，以至妻子饿殍，宰相请出内库俵给，后将出妆具银盆两口、皇子满喜等三人，令鬻以赡军。一旦作乱，亡国灭族，与夫褒姒、妲己无异也。先是庄宗自为俳优，名曰李天下，杂于涂粉优杂之间，时为诸优朴抶掴搭，竟为嚣妇恩伶之倾玷，有国者得不以为前鉴！刘后以囊盛金合犀带四，欲于太原造寺为尼，沿路复通皇弟存渥，同箦而寝。明宗闻其秽，即令自杀。《北梦琐言》一八。

## 韩淑妃　伊德妃　夏夫人

1. []{#唐轶三十一-韩淑妃-1} []{#唐轶三十一-伊德妃-1} []{#唐轶三十一-夏夫人-1}
庄宗皇帝嫡夫人韩氏，后为淑妃，伊氏为德妃。契丹入中原，石氏乞降，宰相冯道尊册契丹主，大张宴席，其国母后妃列坐同宴，王嫱、蔡姬之比也。夫人夏氏最承恩宠，后嫁契丹突欲，名李赞华，所谓东丹王，即阿保机长子。先归朝，后除滑州节度使。性酷毒，侍婢微过，即以刀刲火灼。夏氏少长宫掖，不忍其凶，求离婚，归河阳节度夏鲁奇家，今为尼也。《北梦琐言》一八。

## 后唐明宗

1. []{#唐轶三十一-后唐明宗-1}
武皇嘉明皇之功，以其属五百骑号曰「横冲都」，侍于帐下，故两河间目为李横冲。《南部新书》癸。

2. []{#唐轶三十一-后唐明宗-2}
明宗始在军中，居常唯治兵仗，不事生产，雄武谦和。临财尤廉，家财屡空，处之晏如也。太祖欲试以诚，召于泉府，命恣意取之，所取不过束帛数缗而已。所得赐与，必分部下。战胜凯还，侪类自伐，帝徐言曰：「人战以口，我战以手。」众皆心服其能。《北梦琐言》一八。

3. []{#唐轶三十一-后唐明宗-3}
赵在礼作乱，诸将拥明宗入阙。未到间，从马直郭从谦攻兴教门，帝母弟存渥从上战。及宫车晏驾，存渥与刘皇后同奔太原，至风谷，为部下所杀。刘皇后欲出家为尼，旋亦杀之。存霸先除北京留守，亦自河中至太原，兵众请杀存霸，以安人心，符彦超不能禁。时存霸已翦发，衣僧衣，谒彦超，愿为山僧，竟不免也。存纪、存确匿于南山民家，人有以报安重诲，重诲曰：「主上已下诏寻访。帝之仁德，必不加害，不如密旨杀之。」果并命于民家。后明宗闻之，切让重诲，伤惜久之。《北梦琐言》一八。

4. []{#唐轶三十一-后唐明宗-4}
庄宗晏驾，明宗皇帝为将相推举，霍彦威、孔循上言：「唐运已衰，请改国号。」明宗谓藩邸近侍曰：「何为改正朔。」左右奏曰：「先帝以锡氏宗属，为唐雪冤讐，为昭宗皇帝后，国号唐。今朝之旧人不欲殿下称唐，请更名号耳。」明宗泣下，曰：「吾十三事献祖，洎太祖至先帝，冒刃血战，为唐室雪冤，身编宗属。武皇功业，即吾功业也；先帝天下，即吾天下也。兄亡弟绍，于意何嫌？运之衰隆，吾当身受。」于是不改正朔。人服帝之独见也。《北梦琐言》一八。

5. []{#唐轶三十一-后唐明宗-5}
明宗出自沙陀，老于战阵，即位之岁，年已六旬。纯厚仁慈，本乎天性，每夕宫中焚香，仰天祷祝云：「某蕃人也，遇世乱，为众推戴，事不获己，愿上天早生圣人，与百姓为主。」故天成、长兴间比岁丰登，中原无事，言于五代，粗为小康。《五代史阙文》。

6. []{#唐轶三十一-后唐明宗-6}
上问范延光见管马数，对曰：「见管马军三万五千。」上抚髀叹曰：「朕从戎四十年，太祖在太原时，骑军不过七千。先皇帝与汴军校战，自始至终，马数才万。今有铁马三万五千，不能使九州混一，是吾养卒练士将帅之不至也。老者马将奈何？」延光以马数多，国力虚耗为言，上亦然之。《北梦琐言》二〇。

7. []{#唐轶三十一-后唐明宗-7}
泾原帅李金全累历藩镇，所在掊敛。非时进马，上问其为治如何，莫专以进马为事。虽黾勉受之，圣旨不怿。《北梦琐言》一九。

8. []{#唐轶三十一-后唐明宗-8}
孟鹄自三司勾押官历许州节度使，上曰：「鹄掌三司几年，得至方镇。」枢密使范延光奏对上曰：「鹄实干事人，以此至方镇，争不勉旃？」上心知其由径忝冒，故以此讽也。《北梦琐言》一九。

9. []{#唐轶三十一-后唐明宗-9}
明宗皇帝尤恶贪货。邓州留后陶玘为内乡县令成归仁所论，税外科配，贬岚州司马。掌书记王惟吉夺历任告敕，配绥州长流百姓。亳州刺史李邺以赃秽赐自尽。面戒汝州刺史苌𫈉，为其贪暴。汴州仓吏犯赃，内有史彦玽，旧将之子，又是驸马石敬瑭亲戚，王建立奏之，希免死。上曰：「王法无私，岂可徇亲？」由是皆就戮。《北梦琐言》一八。

10. []{#唐轶三十一-后唐明宗-10}
供奉官丁延徽巧事权贵，人多拥护。监仓犯赃，合处极法，侍衞使张从宾方便救之。上曰：「食我厚禄，偷我仓储，期于决死，苏秦说吾不得，非但卿言。」竟处死。《北梦琐言》一九。

11. []{#唐轶三十一-后唐明宗-11}
缑氏县令裴彦文事母不谨，诛之。襄邑人周威，父为人所杀，不雪父冤，有状和解。明宗降敕赐死。《北梦琐言》一八。

12. []{#唐轶三十一-后唐明宗-12}
天成中，帝谓侍臣曰：「自古铁券其事如何？」赵凤对曰：「此则帝王誓文，赐其子子孙孙，长享爵禄。」帝曰：「先朝所赐，惟三人耳。崇韬、继麟，寻皆族灭。朕之危疑，事虑朝夕。」嗟叹久之。赵凤曰：「帝王所执，故知不必铭金镂石。」帝曰：「敢不深诫。」《南部新书》癸。

13. []{#唐轶三十一-后唐明宗-13}
明宗之在位也，一旦幸仓场观纳，时主者以车驾亲临，惧得其辠，较量甚轻。明宗因谓之曰：「且朕自省事以来，仓场给散，动经一二十年未毕，今轻量如此，其后销折，将何以偿之？」对曰：「竭尽家产不足，则继之以身命。」明宗怆然，曰：「只闻百姓养一家，未闻一家养百姓。今后每石加二斗耗，以备鼠雀侵蠹，谓之鼠雀耗。」仓粮加耗起自此也。《五代史补》二。《石林燕语》三。

14. []{#唐轶三十一-后唐明宗-14}
明宗遣皇子从荣出镇邺都。或一日，上谓安重诲曰：「从荣左右，有诈宣朕令旨，不接儒生，儒生多懦，恐钝志相染。朕方知之，颇骇其事。今此皇子方幼，出临大藩，故选儒雅，赖其裨佐。今闻此奸险，岂朕之所望也！鞫其言者，将戮之。」重诲曰：「若遽行刑，又虑宾从闻后稍难安处，且望严戒。」遂止。《北梦琐言》一八。

15. []{#唐轶三十一-后唐明宗-15}
明宗戒秦王重荣曰：「吾少钟丧乱，马上取功名，不暇留心经籍。在藩邸时，见判官论说经义，虽不深达其旨，大约令人开悟。今朝廷有正人端士，可亲附之，庶几有益。吾见先皇在藩时，爱自作歌诗，将家子文非素习，未能尽妙，讽于人口，恐被诸儒窃笑。吾老矣，不能勉强于此，唯书义尚欲耳里频闻。」时从荣方聚杂进士浮薄之子，以歌诗吟咏为事，上道此言规讽之。或一日，秦王进诗，上说于俳优敬新磨，敬新磨赞美，而曰：「勿讶秦王诗好，他阿爷平生爱作诗。」上大笑。《北梦琐言》一九。　案：重荣，据新、旧《五代史》等史书，当为从荣。

16. []{#唐轶三十一-后唐明宗-16}
秦王从荣之为元帅，轻佻浅露，狎近浮薄，列坐将帅，而与判官论诗。未跻大位，而许人祸福，由是中外忌惮，竟及诛败。上闻从荣伏诛，悲骇几落御榻，气绝复苏者再，由是不豫转增，以至晏驾。自云：「我今日自作刘窟头也。」《北梦琐言》二〇。

17. []{#唐轶三十一-后唐明宗-17}
道士解元龟，本西蜀节将下军校。明宗入纂，言自西来，对于便殿，进诗歌圣德，自称太白山正一道士。上表乞西都留守兼三川制置使，要修西京宫阙。上谓侍臣曰：「此老耄自远来朝此，期别有异见，乃为身名甚切，堪笑也。」赐号知白先生，赐紫。斯乃狂妄人也。《北梦琐言》一九。又《广记》二八九引。

18. []{#唐轶三十一-后唐明宗-18}
明宗在藩，不妄费，尝召幕属论事，各设法乳汤半盏，盖甖中粟所煎者。《清异录》下。

19. []{#唐轶三十一-后唐明宗-19}
天成中，帝令作同阿饼。法用碎肉与面搜和，如臂，刀截每只二寸厚，蒸之。《清异录》下。

## 王淑妃

1. []{#唐轶三十一-王淑妃-1}
汉高祖自太原起军建号，至洛阳，命郭从义先入京师，受密旨杀王淑妃与许王从益。淑妃临刑号泣，曰：「吾家子母何罪，吾儿为契丹所立，非敢与人争国，何不且留我儿，每年寒食使持一盂饭洒明宗陵寝。」闻者无不泣下。《五代史阙文》。

## 后唐末帝

1. []{#唐轶三十一-后唐末帝-1}
清泰本姓王氏，恒州平山人也。天祐中，明宗掠地于恒、定间，清泰立于崇福寺堦上，明宗见而异之，因曰：「与我作儿，得否？」乃拜曰：「万年之幸。」既归见夫人，乃抱头哭曰：「真我亲生子也。」及明宗即位，封潞王，后即位。小字二十三，盖正月二十三日生也。及为君，乃以是日为千春节。凡奏对皆避，但云两旬三日，或数物，则云「二十二，更不过二十四」，盖不敢斥尊也。《纪异志》（《分门古今类事》一四）。《续博物志》六。

2. []{#唐轶三十一-后唐末帝-2}
后唐闵帝殂，潞王立，诸军以赏薄怨望，谣曰：「除却生菩萨，扶起一条铁。」以闵帝仁弱，潞王刚严，有悔心也。《续世说》七。

3. []{#唐轶三十一-后唐末帝-3}
晋高祖引契丹围晋安寨，降杨光远。清泰帝至自怀覃，京师父老迎帝于上东门外，帝垂泣不止。父老奏曰：「臣等伏闻前唐时中国有难，帝王多幸蜀以图进取。陛下何不且入西川？」帝曰：「本朝两川节度使皆用文臣，所以玄宗、僖宗避寇幸蜀。今孟氏已称尊矣，我何归乎！」因恸哭入内，举族自焚。《五代史阙文》。

## 李存霸

1. []{#唐轶三十一-李存霸-1}
见后唐明宗[3](#唐轶三十一-后唐明宗-3)。

## 李存乂

1. []{#唐轶三十一-李存乂-1}
庄宗异母弟存乂，即郭崇韬女壻，伏诛。先是郭崇韬既诛之后，朝野骇惋，议论纷然。庄宗令阉人察访外事，言存乂于诸将坐上诉郭氏之无罪，其言怨望；又于妖术人杨千郎家饮酒聚会，攘臂而泣。杨千郎者，魏州贱民，自言得墨子术于妇翁，能役使阴物，帽下召食物果实之类。又蒱博必胜。人有拳握之物，以法必取。又说炼丹干汞，易人形，破扃𫔎。贵要间神奇之。官至尚书郎赐紫。其妻出入宫禁，承恩用事。皇弟存乂常朋淫于其家，至是与存乂同罹其祸。《北梦琐言》一八。

## 李继岌

1. []{#唐轶三十一-李继岌-1}
后唐庄宗世子魏王继岌伐蜀，回军在道，而有邺都之变。庄宗与刘后命内臣张汉宾赍急诏，所在催魏王归阙。张汉宾乘驿，倍道急行，至兴元西县逢魏王，宣传诏旨。王以本军方讨汉州，康延孝相次继来，欲候之出山，以陈凯歌。汉宾督之。有军谋陈岷，比事梁，与汉宾熟，密问张曰：「天子改换，且是何人？」张色庄，曰：「我当面奉宣诏魏王，况大军在行，谈何容易。」陈岷曰：「久忝知闻，故敢咨问。两日来有一信风，新人已即位矣，复何形迹。」张乃说：「来时闻李嗣源过河，未知近事。」岷曰：「魏王且请盘桓，以观其势，未可前迈。」张以庄宗命严，不敢迁延，督令进发。魏王至渭南遇害。《王氏见闻录》（《广记》八〇）。

2. []{#唐轶三十一-李继岌-2}
魏王继岌每荐羹，以羊兔猪脔而参之。时卢澄为平章事，趋朝待漏，堂厨具小馔，澄惟进粥。其品曰粟粥、乳粥、豆沙加糖粥，三种并供。澄各取少许并和而食。厨官遂有「王羹亥卯未，相粥白玄黄」之语。《清异录》下。

## 李从荣

1. []{#唐轶三十一-李从荣-1}
见后唐明宗[14](#唐轶三十一-后唐明宗-14)、[15](#唐轶三十一-后唐明宗-15)、[16](#唐轶三十一-后唐明宗-16)。
2. []{#唐轶三十一-李从荣-2}
见后唐明宗[14](#唐轶三十一-后唐明宗-14)、[15](#唐轶三十一-后唐明宗-15)、[16](#唐轶三十一-后唐明宗-16)。
3. []{#唐轶三十一-李从荣-3}
见后唐明宗[14](#唐轶三十一-后唐明宗-14)、[15](#唐轶三十一-后唐明宗-15)、[16](#唐轶三十一-后唐明宗-16)。

4. []{#唐轶三十一-李从荣-4}
唐明宗太子从荣好为诗，不慎之徒相与唱和，如《观棋》云：「看他终一局，白却少年头。」从荣果谋不轨。事败，凡预唱和言涉嫌疑者皆就诛。故往还牋简中，宜直书其事，不得云彼事如何之类。《该闻录》（《类说》一九）。

5. []{#唐轶三十一-李从荣-5}
秦王从荣，明宗之爱子。好为诗，判河南府，辟高辇为推官。辇尤能为诗，宾主相遇甚欢。自是出入门下者，当时名士有若张杭、高文蔚、何仲举之徒，莫不分庭抗礼，更唱迭和。时干戈之后，武夫用事，覩从荣所为皆不悦。于是康知训等窃议曰：「秦王好文，交游者多词客，此子若一旦南面，则我等转死沟壑，不如早图之。」高辇知其谋，因劝秦王托疾：「此辈须来问候，请大王伏壮士，出其不意皆斩之，庶几免祸矣。」从荣曰：「至尊在上，一旦如此，得无危乎？」辇曰：「子弄父兵，罪当笞尔，不然则悔无及矣。」从荣犹豫不决，未几及祸，高辇弃市。初，从荣之败也，高辇窜于民家，且落发为僧。既擒获，知训以其毁形难认，复使巾帻著绯，验其真伪，然后用刑。辇神色自若，厉声曰：「朱衣才脱，白刃难逃。」观者壮之。《五代史补》二。

6. []{#唐轶三十一-李从荣-6}
王居敏为秦王六军判官，素不协意。及从荣拥兵之际，与高辇并辔，指日影曰：「明日如今，已诛王詹事矣。」《南部新书》癸。

## 后晋高祖

1. []{#唐轶三十一-后晋高祖-1}
清泰中，晋高祖潜龙于并部也，常一日从容谓宾佐云：「近因昼寝，忽梦若顷年在洛京时，与天子连镳于路，过旧第，天子请某入其第，某逊让者数四，不得已，即促辔而入。至厅事下马，升自阼阶，西向而坐，天子已驰车去矣。其梦如此。」群僚莫敢有所答。是年冬，果有鼎革之事。《玉堂闲话》（《广记》一三六）。

2. []{#唐轶三十一-后晋高祖-2}
晋高祖大渐，召近臣属之曰：「此天下，明宗之天下，寡人窃而处之久矣。寡人既谢，当归许王，寡人之愿也。」《汉高祖实录》（《通鉴考异》三〇）。　案：《考异》以为「此说难信」。

3. []{#唐轶三十一-后晋高祖-3}
石晋讳敬，淬镜者用铁牌。《负暄杂录》（张本《说郛》一八）。

## 后晋出帝

1. []{#唐轶三十一-后晋出帝-1}
少主之嗣位也，契丹以不俟命而擅立，又景延广辱其使，契丹怒，举国南侵。以驸马都尉杜重威等领驾下精兵甲御之于中渡桥。既而契丹之众已深入，而重威等奏报未到朝廷。时桑维翰罢相，为开封府尹，谓僚佐曰：「事急矣，非大臣钳口之时。」乃叩内阁求见，欲请车驾亲征，以固将士之心。而少主方在后苑调鹰，至暮竟不召。维翰退而叹曰：「国家阽危如此，草泽逋客亦宜下问，况大臣求见而不召耶！事亦可知矣。」未几，杜重威之徒降于契丹，少主遂北迁。《五代史补》三。

2. []{#唐轶三十一-后晋出帝-2}
开运甲辰岁暮冬，晋帝遣中使至内署，宣问诸学士云：「朕昨夜梦一玉盘，中有一玉碗及一玉带，皆有碾文，光荧可爱，是何征也？宜即奏来。」承旨李慎仪与同僚并表奏贺，以为玉者帝王之宝也，带者有誓功之兆，盘盂者乃守器之象，为吉梦。不敢有他占。《玉堂闲话》（《广记》二七八）。

3. []{#唐轶三十一-后晋出帝-3}
开运既私宠冯夫人，其事犹秘。会高祖御器用有玉平脱双蒲萄镜，乃高祖所爱，帝初即位，举以赐冯，人咸讶之。未久，册为皇后。《清异录》下。

4. []{#唐轶三十一-后晋出帝-4}
晋少主志于富贵，才进姓名，即问几钱拜官，赐职出于谈笑。幸臣私号「容易郎君」。《清异录》上。

5. []{#唐轶三十一-后晋出帝-5}
晋出帝不善诗，时为俳谐语，《咏天》诗曰：「高平上监碧翁翁。」《清异录》上。

## 后汉高祖

1. []{#唐轶三十一-后汉高祖-1}
石晋以刘知远为河东节度使。知远微时，为晋阳李氏赘壻，常牧马犯僧田，僧执而笞之。知远至晋阳，首召其僧，命之坐，慰谕赠劳，众心大悦。《续世说》三。

2. []{#唐轶三十一-后汉高祖-2}
刘知远谓晋高祖曰：「愿陛下抚将相以恩，臣请戢士卒以威，恩威兼著，京邑自安。本根安固，则枝叶不伤矣。」知远乃严设科禁，宿衞诸军无敢犯者。有军士盗纸钱一幞，主者擒之，左右请释之。知远曰：「吾诛其情，不计其直。」竟杀之。由是众皆畏服。《续世说》二。

## 后汉隐帝

1. []{#唐轶三十一-后汉隐帝-1}
汉隐帝之祸，手中犹持小摩尼数珠，凡一百八枚，盖合浦珠也，郭允明劫去。《清异录》下。

## 后周太祖

1. []{#唐轶三十一-后周太祖-1}
郭祖微时，与冯晖同里闬，相善也，椎埋无赖，靡所不至，既而各窜赤籍。一日，有道士见之，问其能，曰：「吾业雕刺。」二人因令刺之，郭于项右作雀，左作谷粟，冯以脐作瓮，中作雁数只。戒曰：「尔曹各于项脐自爱，尔之雀衔谷，尔之雁出瓮，乃亨显之时也。」寒食，冯之妇得麻鞋数双密藏之，将以作节，冯搜得之，蒲博醉归，卧门外，其妇勃然曰：「节到也，如何办得？」冯徐扪腹曰：「休说办不办，且看瓮里飞出雁。」郭祖秉旄之后，雀谷稍近；登位之后，雀遂衔谷。冯秉旄，雁自瓮中累累而出。世号郭威为郭雀儿。《画墁录》。

2. []{#唐轶三十一-后周太祖-2}
见柴皇后[1](#唐轶三十一-柴皇后-1)、[2](#唐轶三十一-柴皇后-2)。
3. []{#唐轶三十一-后周太祖-3}
见柴皇后[1](#唐轶三十一-柴皇后-1)、[2](#唐轶三十一-柴皇后-2)。

4. []{#唐轶三十一-后周太祖-4}
高祖征李守贞，军次河上，高祖虑其争济，临岸而谕之。未及坐，忽有群鸦噪于上，高祖退十余步，引弓将射之，矢未及发而岸崩，其衅烈之势在高祖足下。高祖弃弓，顾群鸦而笑曰：「得非天使汝惊动吾耶？如此则李守贞不足破矣。」于是三军欣然，各怀鬭志矣。《五代史补》五。

5. []{#唐轶三十一-后周太祖-5}
郭祖宿师河中逾年，常登蒲坂以望城中，其蒲之民为逆者固守，乃失言曰：「城开之日尽诛之。」幕府曰：「若然，恐愈固矣。第告之曰：『非守真者，余皆免。』」一日城开，乃即其地为普救寺。《画墁录》。

6. []{#唐轶三十一-后周太祖-6}
周高祖为枢密，凤翔、永兴、河中三镇反，高祖带职出讨之，回戈路由洛阳。时王守恩为留守，以使相自专，乘檐子迎高祖于郊外。高祖遥见大怒，且疾驱入于公馆，久之，始令人传旨，托以方浴，守恩不知其怒，但安坐俟久。时白文珂在高祖麾下，召而谓曰：「王守恩乘檐子俟吾，诚无礼也，安可久为留守！汝亟去代之。」文珂不敢违，于是即时礼上。顷之，吏驰去报守恩曰：「白侍中受枢密命为留守讫。」守恩大惊，奔马而归，但见家属数百口皆被逐于通衢中，百姓莫不聚观。其亦有乘便号叫索取货钱物者，高祖使吏籍其数，立命偿之，家财为之一空。朝廷悚然，不甚为理。《五代史补》四。

7. []{#唐轶三十一-后周太祖-7}
见冯道[12](#唐轶三十二-冯道-12)。

8. []{#唐轶三十一-后周太祖-8}
高祖之入京师也，三军纷扰，杀人争物者不可胜数。时有赵童子者，知书善射，至防御使，覩其纷扰，窃愤之，乃大呼于众中曰：「枢密太尉，志在除君侧以安国，所谓兵以义举，鼠辈敢尔，乃贼也，岂太尉意耶！」于是持弓矢于所居巷口据床坐，凡军人之来侵犯者，皆杀之，由是居人赖以保全者数千家。其间亦有致金帛于门下用为报答，已堆集如丘陵焉。童子见而笑曰：「吾岂求利者耶！」于是尽归其主。高祖闻而异之，阴谓世宗曰：「吾闻人间谶云，赵氏合当为天子，观此人才略度量近之矣，不早除去，吾与汝其可保乎！」使人诬告，收付御史府，劾而诛之。洎高祖厌世未十年，而皇宋有天下，赵氏之谶乃应。《五代史补》五。

9. []{#唐轶三十一-后周太祖-9}
王处讷，洛阳人，少时有老叟至其家，煮洛河石为面以食之。又尝梦人持巨鉴，众星灿然满中，剖其腹纳之，后遂通星历之学，特臻其妙。依汉祖于太原，开国为尚书博士，判司天监事。周祖素与处讷厚善，举兵向阙，以物色求之，得之甚喜。因言及刘氏祚短事，处讷曰：「汉氏历数悠远，盖即位之后，专以复雠杀人及夷人之族，结怨天下，所以社稷不得长久。」周祖蹶然叹息。适以兵围苏逢吉、刘铢第，待旦加戮，遽命置之。逢吉已自缢死，但诛铢，余悉全活。国初历司农少卿，直拜司天监。有子熙元，今为司天少监。《杨文公谈苑》（《宋朝事实类苑》四五）。《乐善录》九。

10. []{#唐轶三十一-后周太祖-10}
见王峻[1](#唐轶三十三-王峻-1)。

11. []{#唐轶三十一-后周太祖-11}
高祖登极，改干祐为广顺。是年，兖州慕容彦超反，高祖亲征。城将破，忽夜梦一人，状貌甚伟异，被王者之服，谓高祖曰：「陛下明日当得城。」及觉，天犹未晓，高祖私谓：「征兆如此，可不预备乎？」于是躬督将士戮力急攻，至午而城陷。车驾将入，有司请由生方鸣鞘而进，遂取别巷。转数曲，见一处门墙甚高大，问之，云：「夫子庙。」高祖意豁然，谓近臣曰：「寡人所梦，得非夫子乎？不然何取路于此也？」因下马观之。方升堂，覩其圣像一如梦中所见者，于是大喜，叩首再拜。近臣或谏，以为天子不合拜异世陪臣。高祖曰：「夫子，圣人也，百王取则。而又梦告寡人，得非夫子幽赞所及耶？安得不拜！」仍以庙侧数十家为洒埽户，命孔氏袭文宣王者长为本县令。《五代史补》五。

## 柴皇后

1. []{#唐轶三十一-柴皇后-1}
魏人柴公以经义教授里中，有女子备后唐庄宗掖庭，明宗入洛，遣出宫，父母往迎之。至洛遇雨，逾旬不能进。其女悉以奁具计直十万分其半与父母，令归大名，曰：「儿见沟旁邮舍队长黝色花项为雀形者，极贵人也，愿事之。」父母大愧之，知不可夺，问之，即郭某。乃周祖也。因事之，执箕箒之礼。一日，谓其夫曰：「君极贵，不可言，然时不可失，妾有五万，愿奉君以发其身。」周祖因其赀得为军司。其父柴公，平生为独寝之人，传司冥间事。一日晨起，忽大笑，妻问之，不对，但笑不已。公惟喜饮，妻逼极醉，因漏泄其事曰：「花项汉将为天子。」后果然。《玉壶清话》六。

2. []{#唐轶三十一-柴皇后-2}
周高祖柴后，魏成安人，父曰柴三礼，本后唐庄宗之嫔御也。庄宗没，明宗遣归其家，行至河上，父母迓之。会大风雨，止于逆旅。数日，有一丈夫冒雨走过其门，衣弊破裂，不能自庇。后见之惊曰：「此何人耶？」逆旅主人曰：「此马铺卒吏郭雀儿者也。」后召与语，异之，谓父母曰：「此贵人，我当嫁之。」父母恚曰：「汝帝左右人，归当嫁节度使，奈何嫁此乞人？」后曰：「我久在宫中，颇识贵人，此人贵不可言，不可失也。橐中装分半与父母，我取其半。」父母知不可夺，遂成婚于逆旅中。所谓郭雀儿，则周祖也。后每资以金帛，使事汉祖，卒为汉佐命。后父柴三礼既老，夜寐辄不觉，昼起常寡言笑。其家问之，不答。其妻醉之以酒，乃曰：「昨见郭雀儿已作天子。」初，周祖兵征淮南，过宋州。宋州使人劳之于葛驿。先有一男子、一女子，不知所从来，转客于市，佣力以食。父老怜其愿也，醵酒食、衣服，使相配为夫妇。及周祖至，市人聚观，女子于众中呼曰：「此吾父也。」市人驱之去。周祖闻之，使前，问之，信其女也，相持而泣，将携之以行。女曰：「我已嫁人矣。」复呼其夫视之，曰：「此亦贵人也。」乃俱挈之军中，奏补供奉官，即张永德也。及周祖入汴，汉末帝以兵围其第，今皇建院是也，尽诛其家。惟永德与其妻在河阳为监押，末帝亦命河阳诛之。河阳守呼永德，以𠡠视之。永德曰：「丈人为德不成，死未晚也。」河阳守见其神色不少变，以为然，虽执之于狱，所以餽之甚厚，亲问之曰：「君视丈人事得成否？」永德曰：「殆必然。」以柴三礼梦所见为验。未几而捷报至。周祖亲戚尽诛，惟永德夫妇遂极富贵。《龙川别志》上。

## 后周世宗

1. []{#唐轶三十一-后周世宗-1}
邢州城东十余里，周世宗之祖庄也，门侧有井，上有大枣一株。世宗时，柯叶茂盛，垂荫一亩。恭帝既禅，枣遂枯死。《括异志》五。

2. []{#唐轶三十一-后周世宗-2}
世宗在民间，尝与邺中大商颉跌氏，忘其名，往江陵贩卖茶货。至江陵，见有卜者王处士，其术如神，世宗与颉跌氏同往问焉。方布卦，忽有一蓍跃出，卓然而立，卜者大惊曰：「吾家筮法十余世矣，常记曾祖以来遗言，凡卜筮而蓍自跃而出者，其人贵不可言，况又卓立不倒，得非为天下之主乎！」遽起再拜。世宗虽佯为诘责，而私心甚喜。于逆旅，中夜置酒，与颉跌氏半酣，戏曰：「王处士以我当为天子，若一旦到此，足下要何官，请言之。」颉跌氏曰：「某三十年作估来，未有不由京洛者，每见税官坐而获利，一日所入，可以敌商贾数月，私心羡之。若大官为天子，某愿得京洛税院足矣。」世宗笑曰：「何望之卑耶！」及承郭氏之后践祚，颉跌犹在，召见，竟如初言与之。《五代史补》五。

3. []{#唐轶三十一-后周世宗-3}
世宗志在四方，常恐运祚速而功业不就，以王朴精究术数，一旦从容问之曰：「朕当得几年？」对曰：「陛下用心以苍生为念，天高听卑，自当蒙福。臣固陋，辄以所学推之，三十年后，非所知也。」世宗喜曰：「若如卿言，寡人当以十年开拓天下，十年养百姓，十年致太平足矣。」其后自瓦桥关回戈，未到关而晏驾，计在位止及五年余六个月。五六乃三十之成数，盖朴婉而言之。《五代史补》五。

4. []{#唐轶三十一-后周世宗-4}
世宗南征得六合僧，善知人，言世宗数事，若合符契。又曰：「陛下得三十年。」帝大悦，赐紫袍师号，又赐皇建院居之，即太祖龙潜之旧宅也。又世宗即世，人咸以为谬。后幼主逊位，方验三十年者乃三主十年也。《纪异录》（《分门古今类事》二）。

5. []{#唐轶三十一-后周世宗-5}
周世宗在汉为诸衞将军，尝游畿甸，谒县令忘其姓名，令方聚邑客蒱博，弗得见，世宗颇衔之。及即位，令因部夫犯赃数百疋，宰相范质以具狱上奏，世宗曰：「亲民之官，赃状狼籍，法当处死。」质奏曰：「受所监临财物，有罪止，赃虽多，法不至死。」世宗怒，厉声曰：「法者，自古帝王之所制，本以防奸，朕立法杀一赃吏，非酷刑也。」质曰：「陛下杀之即可，若付有司，臣不敢奉敕。」遂贷其命。因令今后犯者并以枉法论，质乃奉诏令。《国老谈苑》一。

6. []{#唐轶三十一-后周世宗-6}
周世宗用法太严，群臣职事小有不举，往往寘之极刑，虽素有才干声名，无所开宥，寻亦悔之。末年浸宽，登遐之日，远近哀慕焉。《续世说》七。

7. []{#唐轶三十一-后周世宗-7}
见李涛[6](#唐轶三十三-李涛-6)。

8. []{#唐轶三十一-后周世宗-8}
世宗之征东也，驻跸于高平，刘崇兼契丹之众来迎战。时帅多持两端，而王师不利，亲军帅樊爱能等各退。世宗赫怒，跃马入阵，引五十人直冲崇之牙帐。崇方张乐饮酒，以示闲暇，及其奄至，莫不惊骇失次。世宗因以奋击，遂败之，追奔于城下，凯旋驻跸潞州。且欲出其不意以诛退者，乃置酒高会，指樊爱能等数人责之曰：「汝辈皆累朝宿将，非不能用兵者也，然退者无他，诚欲将寡人作物货卖与刘崇耳。不然，何寡人亲战而刘崇始败耶？如此则卿等虽万死不足以谢天下，宜其曲膝引颈以待斧诛。」言讫，命行刑壮士擒出，皆斩之。于是立功之士以次行赏，自行伍拔于军厢者甚众。其恩威并著，皆此类也。初，刘崇求援于契丹，得骑数千，及覩世宗兵少，悔之，曰：「吾观周师易与耳，契丹之众宜勿用，但以本军攻战，自当万全。如此，则不惟破敌，亦足使契丹见而心服，一举而有两利，兵之机也。」诸将以为然。乃使人谓契丹主将曰：「柴氏与吾，主客之势，不烦足下余刃，敢请勒兵登高观之可也。」契丹不知其谋，从之。洎世宗之阵也，三军皆贾勇争进，无不一当百，契丹望而畏之，故不救而崇败。论者曰：世宗患诸将之难制也久矣，思欲诛之，未有其衅，高平之役，可谓天假，故其斩决而无贷焉。自是姑息之政不行，朝廷始尊大，自非英主，其孰能如此哉！《五代史补》五。

9. []{#唐轶三十一-后周世宗-9}
柴世宗得天下，刘崇自河东犯阙，世宗将亲征，冯道力谏止。世宗曰：「太山压卵耳，何为不可！」道曰：「陛下可谓太山乎？今皆宿将，久处贵位，气方骄，陛下即位席未暖，未易使也。」世宗以道轻己，即日命驾出师。次高平，遇崇接战，世宗据高原下观兵。阵方接，东北角奔，西北角次之，王师败绩。明日，按军不战，置酒军中，酒行，牵奔将七十二人斩纛下，即坐中拜七十二人补之，左右股栗。太祖皇帝实预补中。明日再战，军士不用命者，太祖刃其笠以识之，战罢，识者皆斩之，军声于是大振。崇走，遂围太原。《闻见近录》。

10. []{#唐轶三十一-后周世宗-10}
世宗既下江北，驻跸于建安，以书召伪主，主皇恐，命钟谟、李德明为使以见世宗。德明素有词辩，以利害说世宗使罢兵，世宗具知之，乃盛陈兵师，排旗帜戈戟，为门顷道以凑御，然后引德明等入见。世宗谓之曰：「汝江南自以为唐之后，衣冠礼乐，世无比，何故与寡人隔一带水，更不发一使奉书相问，惟泛海以通契丹？舍华事夷，礼将安在？今又闻汝以词说寡人罢兵，是将寡人比六国时一群痴汉，何不知人之甚也！汝慎勿言，当速归报汝主，令径来跪寡人两拜，则无事矣。不然，则寡人须看金陵城，借府库以犒军，汝等得无悔乎！」于是德明等战惧不能措一辞，即日告归。及见伪主，具陈世宗英烈之状，恐非四方所能敌。伪主计无所出，遂上表服罪，且乞保江南之地以奉宗庙，修职贡，其词甚哀。世宗许之，因曰：「叛则征，服则怀，寡人之心也。」于是遣使者赍书安之，然后凯还。论者以世宗加兵于江南，不独临之以威，抑亦谕之以礼，可谓得大君之体矣。《五代史补》五。

11. []{#唐轶三十一-后周世宗-11}
世宗末年，大举以取幽州，契丹闻其亲征，君臣恐惧，沿边城垒皆望风而下，凡蕃部之在幽州者亦连宵遁去。车驾至瓦桥关，探逻是实，甚喜，以为大勋必集，登高阜因以观六师。顷之，有父老百余辈持牛酒以献，世宗问曰：「此地何名？」对曰：「历世相传，谓之病龙台。」默然，遽上马驰去。是夜，圣体不豫。翌日，病亟，有诏回戈，未到关而晏驾。先是，世宗之在民间，已常梦神人以大伞见遗，色如郁金，加道经一卷。其后遂有天下。及瓦桥不豫之际，复梦向之神人来索伞与经，梦中还之而惊起，谓近侍曰：「吾梦不祥，岂非天命将去耶？」遂召大臣戒以后事。初，幽州闻车驾将至，父老或有窃议曰：「此不足忧，且天子姓柴，幽者为燕，燕者亦烟火之谓也，此柴入火，不利之兆，安得成功？」卒如其言。《五代史补》五。

12. []{#唐轶三十一-后周世宗-12}
王铚言：周世宗既定三关，遇疾而还，至澶渊迟留不行，虽宰辅近臣问疾者皆莫得见，中外恟惧。时张永德为澶州节度使，永德尚周太祖之女，以亲故，独得至卧内。于是群臣因永德言曰：「天下未定，根本空虚，四方诸侯惟幸京师之有变。今澶、汴相去甚迩，不速归以安人情，顾惮朝夕之劳，而迟回于此，如有不可讳，奈宗庙何？」永德然之，承间为世宗言，如群臣旨。世宗问曰：「谁使汝为此言？」永德对：「群臣之意皆愿如此。」世宗熟视久之，叹曰：「吾固知汝必为人所教，独不喻吾意哉？然吾观汝之穷薄，恶足当此！」即日趣驾归京师。《却扫编》上。

13. []{#唐轶三十一-后周世宗-13}
周世宗毁铜佛像铸钱，曰：「佛教以为头目髓脑有利于众生，尚无所惜，宁复以铜像为爱乎？」镇州大悲铜像甚有灵应，击毁之际，以斧镢自胸镜破之。后世宗北征，病疽发胸间，咸谓报应。《谈苑》（《类说》五三）。《随手杂录》。

14. []{#唐轶三十一-后周世宗-14}
显德元年，周祖创造供荐之物，世宗以外姓继统，凡百务从崇厚。灵前看果，雕香为之，承以黄金，起突叠格。禁中谓之「夺真盘饤」。《清异录》下。

15. []{#唐轶三十一-后周世宗-15}
显德六年，世宗庆陵土，发引之日，百司设祭于道。翰林院楮泉大若盏口，余令雕印字文文之，黄曰「泉台上宝」，白曰「冥游亚宝」。《清异录》下。

16. []{#唐轶三十一-后周世宗-16}
周世宗尝作诗以示学士窦俨，曰：「此可宣布否？」俨曰：「诗专门之学，□若励精叩练，有妨几务；苟切磋未至，又不尽善。」世宗解其意，遂不作诗。《谈苑》（《类说》五三）。《避暑录话》上。

17. []{#唐轶三十一-后周世宗-17}
显德中，周世宗征淮南，幸广陵，〔孟〕贯潜渡江，以所业诗一集，驾前献之。世宗览其卷首《贻栖隐洞谭先生》诗句云：「不伐有巢树，多移无主花。」宣贯曰：「朕以元戎问罪，伐叛吊民，非惧强凌弱，何有巢、无主之有？然献朕则可，如他人，卿应不免矣。」遂释褐授官。后不知其所终焉。《江南野史》八。又《诗话总龟》前集四引。《钓矶立谈》。

18. []{#唐轶三十一-后周世宗-18}
陶器，柴窰最古，今人得其碎片，亦与金翠同价矣。盖色既鲜碧，而质复莹薄，可以妆饰玩具而成器者，杳不可复见矣。世传柴世宗时烧造，所司请其色，御批云：「雨过青天云破处，这般颜色做将来。」《五杂俎》一二。

## 符皇后

1. []{#唐轶三十一-符皇后-1}
符后先适河中节度使李守贞之子崇训，守贞尝得术士，善听声，知人贵贱，守贞举族悉令术士听之，独言后大贵，当母仪天下。守贞信之，因曰：「吾妇尚为皇后，我可知也。」遂谋叛。及城陷，后独免，周祖为世宗娶之，显德中册为后。《五代史阙文》。《邵氏闻见录》七。《画墁录》。

2. []{#唐轶三十一-符皇后-2}
世宗皇后符氏，即魏王彦卿之女，时有相士视之，大惊，密告魏王曰：「此女贵不可言。」李守贞素有异志，因与子崇训娶之。礼毕，守贞甚有喜色。其后据河中叛。高祖为枢密使，受命出征。后知高祖与其父有旧，城破之际，据堂门而坐，叱诸军曰：「我符魏王女也，魏王与枢密太尉，弟兄之不若，汝等慎勿无礼。」于是诸军耸然引退。顷之，高祖至，喜曰：「此女于白刃纷拏之际保全，可谓非常人也。」乃归之魏王。至世宗即位，纳为皇后。既免河中之难，其母欲使出家，资其福寿，后不悦，曰：「死生有命，谁能髠首跣足以求苟活也！」母度不可逼，遂止。世宗素以后贤，又闻命不以出家为念，愈贤之，所以为天下母也。《五代史补》五。

# 唐人轶事汇编卷三十二

## 敬　翔

1. []{#唐轶三十二-敬翔-1}
敬翔应三《传》，数举不第，发愤投太祖，愿备行陈。太祖问曰：「足下通《春秋》久矣，今吾主盟，其为战欲效春秋时，可乎？」翔曰：「不可。夫礼乐犹不相沿袭，况兵者诡道，宜其变化无穷。若复如春秋时，则所谓务虚名而丧其实效，大王之事去矣。」太祖大悦，以为知兵，遽延之幕府，委以军事，竟至作相。《五代史补》一。

2. []{#唐轶三十二-敬翔-2}
见梁太祖[4](#)。

3. []{#唐轶三十二-敬翔-3}
五代敬翔当权时，门前一举子白衫作舞，歌唱曰：「执板谈歌乞个钱，尘中流浪酒中仙。直饶到老常如此，犹胜危时弄化权。」《侯鲭录》六。

## 李　振

1. []{#唐轶三十二-李振-1}
见后梁太祖[18](#唐轶三十一-后梁太祖-18)、[20](#唐轶三十一-后梁太祖-20)。
2. []{#唐轶三十二-李振-2}
见后梁太祖[18](#唐轶三十一-后梁太祖-18)、[20](#唐轶三十一-后梁太祖-20)。

## 张　策

1. []{#唐轶三十二-张策-1}
张策，同文子也。自小从学浮图，法号藏机，粲名内道场为大德。广明庚子之乱，赵少师崇主文，策谓时事更变，求就贡籍，崇庭谴之。策不得已，复举博学宏辞，崇职受天官，复黜之，仍显扬其过。策后为梁太祖从事。天祐中，在翰林，太祖颇倚之，为谋府。策极力媒蘖，崇竟罹冤酷。《唐摭言》一一。

2. []{#唐轶三十二-张策-2}
见赵崇[2](#唐轶二十九-赵崇-2)。

3. []{#唐轶三十二-张策-3}
唐张策早为僧，败道归俗，后为梁相。先在华山云台观修业，观侧有庄。其弟簴亦轻易道教，因脱亵服，挂于天尊臂上，云：「借此公为我掌之。」须臾精神恍惚，似遭殴击，痛叫狼狈，或顿或起，如有人拖曳之状。归至别业而卒。《北梦琐言》四。

## 薛贻矩

1. []{#唐轶三十二-薛贻矩-1}
梁相国薛贻矩，名家子，擢进士第，在唐至御史大夫。先是，南班官忌与北司交通。天复中，翦戮阉官，贻矩尝与韩全诲等作写真赞，悉纪于内侍省屋壁间，坐是谪官。它日赍唐帝命禅于梁，仕至宰相。《北梦琐言》一六。

2. []{#唐轶三十二-薛贻矩-2}
梁太祖篡位之初，宰臣薛贻矩自御史大夫百日拜相，性怀忠正，临莅端明。公事之闲，每加宽悯。太祖忽因入合，怪之曰：「卿为天子郎官，何得不亲政事？」薛奏曰：「臣少年之时曾任封丘主簿，在官之日，尝与僧悟因相知。每日公暇之时，便到其院。此僧预知臣至，先在院门等臣，以是殷勤。直至三年考满，替人将至。或一日，其僧不出院内，臣怒僧世情，以言责问。僧云：『今日实不知簿公访及，有阙迎门。』臣因问每日又何知之，僧曰：『每日微僧斋后略睡，便有神人报云薛相公来。微僧狼忙惊起，披挂出院迎待，果是簿公临门。今日神人不来相报，有误迎接，非是世情。』臣遂请僧结坛持念，乞其警戒。其僧果见神人相报云：『薛主簿为曲断公事一件，取钱五缗，却不得宰相也。若正其公事，却还其钱，即可牵复，不然者无计矣。』僧因报臣警戒，遂省其非，寻便还钱，改正公事。其神人果又报僧曰：『薛公名字在宰相夹中。』臣自后不敢欺公，每事审细。大凡公事，岂宜造次而行。」太祖睿知通明，悦其所奏，赐金百两，寻加吏部尚书。后扈从太祖銮舆自洛还汴，荧惑三犯，上相得疾而薨。是知悟因名亦前定矣。《鉴诫录》二。

## 李　琪

1. []{#唐轶三十二-李琪-1}
李琪，名族也。父敬，唐广明中佐王铎滑州幕。琪生而敏异，十岁通六籍，遂博览文史，如寤宿习。十三，词赋诗颂大为时贤亲赏。府帅王铎闻而异之，然每见所作，亦有疑志。铎尝留其父敬及幕府帅饮，密遣人以《汉祖三杰赋》题试之，俟毕，持去。赋尾云：「得士则昌，非贤罔共。龙头之友斯贵，鼎足之臣可重。宜哉项氏之所以亡，一范增而不能用。」铎骇曰：「此儿大器也。」将欲发其文价，乃以赋示坐客，一席称奖。他日总角谒铎，铎顾曰：「适蜀中诏到，用夏州拓跋思恭为京北收复都统，可作一诗否？」即秉笔立制云：「飞骑经巴栈，鸿恩及夏台。将从天上去，人自日边来。此处金门远，何时玉辇回。早平关右贼，莫待诏书催。」铎益奇之，因执琪手曰：「此真凤毛也。」时年十四。明年丁母忧，因流寓青齐间，然糠照薪，俾夜作昼，览书数千卷，间为诗赋。唐僖宗再幸梁洋，窃赋云：「哀痛不下诏，登封谁上书？」至昭宗庙，联中科第。又忽忽不乐，恨未得转四体为训诰之语。及梁祖受禅，琪始自前殿中侍御史，擢翰林学士。《李琪集序》（《广记》一七五）。《古今诗话》（《诗话总龟》前集二）。

2. []{#唐轶三十二-李琪-2}
梁李相国琪，唐末以文学策名，仕至御史。昭宗播迁，衣冠荡析，因与弘农杨玢藏迹于荆楚间。杨即溯蜀，琪相盘桓于夷道之清江，自晦其迹，号华原李长官。其堂兄光符宰宜都，尝厌薄之。琪相寂寞，每临流跋石。摘树叶而试草制词，吁嗟怏怅，而投于水中。梁祖受禅，征入拜翰林学士，寻登廊庙。尔后宜都之子彬羇旅渚宫，因省相国，乃数厥父之所短而遣之矣。《北梦琐言》六。

3. []{#唐轶三十二-李琪-3}
明宗入纂，安重诲用事，取谋于孔循，旧相豆卢革、韦说出官。孔循不欲以河朔人入相，极荐崔协，而任圜力争之，云：「崔协者，少识文字，时人呼为无字碑。有李琪者，学际天人，奕代轩冕，论才校艺，可敌时辈百人。谗夫巧沮，忌害其能。必舍李琪而相崔协，如弃苏合之丸，取结蜣之转也。」重诲笑而止。然以孔循故，终相之。帝曰：「冯书记先帝判官，与物无竞，可以相矣。」由是道与协并命，而舍李琪。识者惜之。《北梦琐言》一八。《续世说》四。

4. []{#唐轶三十二-李琪-4}
梁朝宰相李琪以文章自许。唐明宗平中山王都，琪贺表云：「收契丹之凶党，破真定之逆贼。」冯道让琪曰：「昨来收复定州，非真定也。」诏曰：「契丹既无凶党，真定不是逆贼。李琪罚俸一月。」《续世说》一一。

## 罗绍威

1. []{#唐轶三十二-罗绍威-1}
见罗弘信[1](#唐轶二十七-罗弘信-1)。

2. []{#唐轶三十二-罗绍威-2}
哀帝时，魏博罗绍威以牙军之逼，召朱全忠。全忠殪八千余家，其余散在州县，攻讨悉平。全忠留魏半年，绍威供亿，所杀牛羊豕近七十万，资粮称是，所赂遗又近百万。比全忠之去，蓄积为之一空。绍威虽除其偪，而魏兵自是衰弱，绍威悔之，谓人曰：「合六州四十三县铁，不能为此错也。」《续世说》七。

3. []{#唐轶三十二-罗绍威-3}
绍威厚率重敛，倾府藏以奉〔朱〕温，小有违忤，温即遣人诟辱。绍威方怀愧耻，悔自弱之谋，乃潜收兵市马，阴有覆温之志，而赂温益厚。温怪其曲事，虑蓄奸谋而莫之察，乃赐绍威妓妾数人，皆承嬖爱，未半岁，温却召还，以此得其阴事。《庄宗实录》（《通鉴考异》二八）。

4. []{#唐轶三十二-罗绍威-4}
梁邺王罗绍威世为武人，有胆决，喜尚文学，雅好儒生。于厅所之侧，别立学舍，招延四方游士，置于其间，待以恩礼。每旦视事之暇，则与诸儒讲论经义。聚书万余卷，于学舍之侧建置书楼，纵儒士随意观览，己亦孜孜讽诵。当时藩牧之中，最获文章之誉。每命幕客作四方书檄，小不称旨，坏裂抵弃，自襞牋起草，下笔成文。虽无藻丽之风，幕客多所不及。又癖于七言诗，每歌酒䜩会，池亭游览，靡不赋咏，题之屋壁。江南有罗隐者，为两浙钱镠幕客，有文学，绍威特遣使币交聘，申南阮之敬。隐悉以所著文章诗赋酬寄绍威，绍大倾慕之，乃目其所为诗曰罗江东，今邺中人士有讽诵者。尝自为大厅记，亦微有可观。《罗绍威传》（《广记》二○○）。《北梦琐言》一七。

5. []{#唐轶三十二-罗绍威-5}
罗绍威唐末为魏博节度使，喜为诗。时江东罗隐有诗名，绍威厚礼之，因目己所为诗号《偷江东集》。如「楼前淡淡云头日，帘外萧萧雨脚风」之句，无愧于隐。《遯斋闲览》（《类说》四七）。《唐诗纪事》六一。

6. []{#唐轶三十二-罗绍威-6}
见罗隐[11](#唐轶二十八-罗隐-11)。

7. []{#唐轶三十二-罗绍威-7}
罗邺王绍威，俊迈有词学，尤好戏判。常有人向官街中鞴驴，置鞍于地，值牛车过，急行碾破其鞍，驴主怒，殴驾车者，为厢司所擒。绍威更不按问，遂判其状云：「邺城大道甚宽，何故驾车碾鞍？领鞴驴汉子科决，待驾车汉子喜欢。」词虽俳谐，理甚切当，论者许之。《五代史补》三。

## 葛从周

1. []{#唐轶三十二-葛从周-1}
梁葛侍中从周镇兖之日，尝游此亭。公有厅头甲者，年壮未壻，有神彩，善骑射，胆力出人，偶因白事，葛公召入。时诸姬妾并侍左右，内有一爱姬，乃国色也，专宠得意，常在公侧，甲窥见爱姬，目之不已。葛公有所顾问，至于再三，甲方流眄于殊色，竟忘其对答，公但俛首而已。既罢，公微哂之。或有告甲者，甲方惧，但云神思迷惑，亦不计忆公所处分事，数日之间，虑有不测之罪。公知其忧甚，以温颜接之。未几，有诏命公出征，拒唐师于河上。时与敌决战，交锋数日，敌军坚阵不动。日暮，军士饥渴，殆无人色，公乃召甲谓之曰：「汝能陷此阵否？」甲曰：「诺。」即揽辔超乘，与数十骑驰赴敌军，斩首数十级。大军继之，唐师大败。及葛公凯旋，乃谓爱姬曰：「大立战功，宜有酬赏，以汝妻之。」爱姬泣涕辞命，公勉之曰：「为人之妻，可不愈于为人之妾耶？」令其饰资妆，其直数千缗。召甲告之曰：「汝立功于河上，吾知汝未婚，今以某妻，兼署列职。」此女即所目也。甲固称死罪，不敢承命，公坚与之，乃受。噫，古有绝缨盗马之臣，岂逾于此！葛公为梁名将，威名著于敌中，河北谚曰：「山东一条葛，无事莫撩拨」云。《玉堂闲话》（《广记》二七七）。

2. []{#唐轶三十二-葛从周-2}
葛从周有殊功，镇青社，人语曰：「山东一条葛，无事莫撩拨。」《南部新书》癸。《实宾录》一〇。

3. []{#唐轶三十二-葛从周-3}
梁将葛从周忠义骁勇，每临阵，东西南北，忽焉如神。晋人称为「分身将」。《清异录》上。

4. []{#唐轶三十二-葛从周-4}
葛从周养一皂鹰，甚鸷，忽突笼飞去。从周惜责掌事，讨捕良急。从周方食，小仆报桐树上鹰见栖泊，望之，乃一鸱也。怒骂曰：「不解事奴，此痴伯子，得万个何所用？」促寻黑漫天。黑漫天，所失鹰名也。《清异录》上。

## 刘　鄩

1. []{#唐轶三十二-刘鄩-1}
刘鄩本事贩鬻。王氏既承昭皇密诏，会诸道将伐朱氏，乃遣鄩偷取兖州。鄩乃诈为回图军将，于兖州置邸院，日雇佣夫数百。诣青州，潜遇健卒，伪白衣，逐晨就役，夜即留寓于密室，如是数月间，得敢死之士千余人。又于大竹内藏兵仗入，监门皆不留意。既而迎晓突入州，据其甲仗库。时兖州节度使姓张，统师伐河北，鄩既入据子城，甲兵精锐，城内人皆束手，莫敢旅拒。加以州将素无恩信于众，鄩谕以将为顺举，戢御严明，鸡犬无挠，军庶悦伏。青州益师又至，兼招诱武勇，不日众逾数万。张氏家族在州，供备逾于其旧，张帅有母，鄩端简候问，备晨昏之敬，加以容止重厚，见者畏而敬之。俄而张帅闻变，回师围城。张母登陴呼其子而语之曰：「我今虽在城内，与汝隔绝，而刘司空晨夕端笏问我起居，其余燕雀莫敢諠杂，汝切不可无礼于他。」由是张顿兵缓攻青州，听命于梁。围解，鄩乃归降梁。梁太祖得鄩大喜，累用征伐，皆获殊勋，平魏府后，遂为梁氏元帅，威名显于北朝矣。《金华子》下。

2. []{#唐轶三十二-刘鄩-2}
王师范之镇青州，以部将刘鄩窃据兖州。先是汴将葛从周镇于是邦，因出征，刘鄩将图兖也，诈为茶商，苞苴铠甲，大起店肆，剖巨木藏兵仗而入。窃发之日，得其徒千人，据其府舍，升堂拜从周之母，仍以礼待其妻子，子弟职掌妻孥供亿如常。俄而从周攻其城，梯云合。鄩以板舆请从周母登城，谕从周曰：「刘将军待我不异于儿，新妇已下，并不失所。」从周在城下歔欷，即时退舍。及青州兵败，师范纳款，梁祖遣使谕鄩。鄩曰：「臣知王公修好，与梁国通盟，但臣本受王公之命，保有州城，一旦见其势穷，擅命不顾，非尽心于所事也。仆俟王公之命，俛首非晚。」至是师范谕之，方以城归。梁祖多其义，超擢非次，官至方镇，为梁之名将。《北梦琐言》一七。

3. []{#唐轶三十二-刘鄩-3}
晋王之入魏博，梁将刘鄩先屯洹水，寂若无人。因令觇之，云城上有旗帜来往。晋王曰：「刘鄩一步一计，未可轻进。」更令审探。果缚刍为人，插旗于上，以驴负之，循堞而行，故旗帜婴城不息。问城中羸老者，曰：「军去已二日矣。」果趋黄泽，欲寇太原，以霖潦不克进。其计谋如是。《北梦琐言》一七。又《云仙杂记》九、《广记》一九○引。《续世说》一二。

## 王彦章

1. []{#唐轶三十二-王彦章-1}
王彦章之应募也，同时有数百人，而彦章营求为长。众皆怒曰：「彦章何人，一旦自草野中出，便欲居我辈之上，是不自量之甚也！」彦章闻之，乃对主将指数百人曰：「我天与壮气，自度汝等不及，故求作长耳。汝等咄咄，得非胜负将分之际耶！且大凡健儿开口便言死，死则未暇，且共汝辈赤脚入棘针地走三五遭，汝等能乎？」众初以为戏，既而彦章果然，众皆失色，无敢效之者。太祖闻之，以为神人，遽擢用之。《五代史补》一。

2. []{#唐轶三十二-王彦章-2}
苔，一名地钱，一名绿衣元宝。王彦章葺园亭，垒坛种花，急欲苔藓少助野意，而经年不生，顾弟子曰：「叵耐这绿拗儿！」《清异录》上。

## 窦梦征

1. []{#唐轶三十二-窦梦征-1}
朱梁翰林窦学士梦征，以文学称于世。时两浙钱尚父有元帅之命，窦以钱公无功于本朝，僻在一方，坐邀渥泽，不称是命，乃抱麻哭于朝。翌日，窦谪掾于东州。及失意被谴，尝郁郁不乐，曾梦有人谓曰：「君无自苦，不久当复故职。然将来慎勿为丞相，苟有是命，当万计避之。」其后窦复居禁职。有顷，迁工部侍郎。窦忽忆梦中所言，深恶其事，然已受命，不能逊避。未几果卒。《玉堂闲话》（《广记》一五八）。

## 任　赞

1. []{#唐轶三十二-任赞-1}
梁朝翰林学士任赞居职数年，犹着朱绂，于案上题诗，梁主知之，命赐紫袍金章。诗曰：「数年叨内署，衫色俨然倾。任赞字希度，知君是火精。」《玉堂闲话》（《类说》五四）。

## 封舜卿

1. []{#唐轶三十二-封舜卿-1}
朱梁封舜卿文、词特异，才地兼优，恃其聪俊，率多轻薄。梁祖使聘于蜀，时岐梁眦睚，关路不通，遂溯汉江而上。路出金州，土人全宗朝为帅。封至州，宗朝致筵于公署。封素轻其山州，多所傲睨，金之人莫敢不奉之。及执斝索令，曰：「《麦秀两歧》。」伶人愕然相顾，未尝闻之，且以他曲相同者代之。封摆头曰：「不可。」又曰：「《麦秀两歧》。」复无以措手。主人耻而复恶，杖其乐将，停盏移时。逡巡，盏在手，又曰：「《麦秀两歧》。」既不获之，呼伶人前曰：「汝虽是山民，亦合闻大朝音律乎！」金人大以为耻。次至汉中，伶人已知金州事，忧之。及饮会，又曰：「《麦秀两歧》。」亦如金之筵，三呼不能应。有乐将王新殿前曰：「略乞侍郎唱一遍。」封唱之未遍，已入乐工之指下矣。由是大喜，吹此曲，讫席不易之。其乐工白帅曰：「此是大梁新翻，西蜀亦未尝有之。请写谱一本，急递入蜀，具言经过二州事。」洎封至蜀，置设，弄参军后，长吹《麦秀两歧》于殿前。施芟麦之具，引数十辈贫儿，缕衣裳，携男抱女，挈筐笼而拾麦，仍合声唱。其词凄楚，及其贫苦之意，不喜人闻。封顾之，面如土色，卒无一词，慙恨而返。乃复命，历梁汉安康等道，不敢更言两歧字。蜀人嗤之。《王氏见闻》（《广记》二五七）。　案：《碧鸡漫志》五亦载此事，文小异，「封舜卿」作「封舜臣」，且误为唐德宗时人。

2. []{#唐轶三十二-封舜卿-2}
封舜卿，梁时知贡举，后门生郑致雍同受命入翰林为学士。致雍有俊才，舜卿才思拙涩，及试五题，不胜困弊，因托致雍秉笔。当时议者以为座主辱门生。同光初，致仕。《北梦琐言》一九。又《广记》一八四引。

## 郑致雍

1. []{#唐轶三十二-郑致雍-1}
郑雍学士未第时，求婚于白州崔相公远，才允许，而博陵有事，女则随例填宫。至朱梁开平之前，崔氏在内托疾，敕令出宫，还其本家。郑则复托媒氏致意，选日亲迎，士族婚礼，随其丰俭，亦无所阙。寻有庄盆之感，又杖绖朞周，莫不合礼。士林以此多之，美称籍甚，场中翘足望之。一举中甲科，封尚书牓下。脱白，授秘校，兼内翰，与丘门同敕入。不数载而卒。《玉堂闲话》（《广记》一六八）。《南部新书》庚。　案：郑雍，《南部新书》及《旧五代史·封舜卿传》作郑致雍。

2. []{#唐轶三十二-郑致雍-2}
见封舜卿[2](#唐轶三十二-封舜卿-2)。

## 李如实

1. []{#唐轶三十二-李如实-1}
户部李侍郎如实者，本梁朝清直之士也。均王名友贞在东宫时，李以笔砚佐之，及均王即位，不得居密司焉，李常深恨之。及见帝黜剥贤良，见用奸诈，每俟闲，方欲折槛谏之。或一日李在帝祭，帝问李曰：「卿知天子见谁补服？」李奏曰：「人臣所补。」帝曰：「朕地据三川，位尊力有，若非天意所补，人臣又何补焉？」李曰：「太祖出身行伍，历职卑微，万战千征，九生十死，方得节居四镇，位处一人。陛下生在深宫，长居富贵，披承余荫，嗣守万方，岂知王业艰难，人臣共致。固须理不忘乱，居安思危，临泉履冰，责躬省过。况吴门强盛，蜀国繁华，太原有杀兄之雠，秦庭怀负国之怨，得失顷刻，岂是天补者哉？若是天补为君，只合自天降下，吃天人之食，受天人之衣。方今血使三军，脓食万姓，自喜天补，岂不非耶！陛下如此发言，为覆𫗧之祸耳。」上曰：「憨老汉，不足与语耳！」李即日有郑州之拜，再宿贬汝州副使。至汝州，置一卧车子，常于车子中安酒一瓢，琴一张，书数策，遣小僮十余辈载而入谒，长街朗咏，观者笑焉。李恨朝廷久无牵复之命，裁落韵诗以讥之。后入蜀，遇孟高祖之知，及开霸初，拜户部侍郎而卒。落韵诗曰：「路傍伤羸牛，羸牛身已老。两眼不能开，四蹄行欲倒。牛曾少壮时，岁岁耕田早。耕却春秋田，驾车长安道。今日领头穿，无人饲水草。喘也不能喘，问也没人问。」又曰：「炎蒸不可度，执尔生凉风。在物诚非器，于人还有功。殷勤九夏内，寂寞三秋中。想君应有语，弃我如秋扇。」《鉴诫录》三。《十国春秋》五三。

## 温　韬

1. []{#唐轶三十二-温韬-1}
温韬少无赖，拳人几死，市魁将送官，谢过魁前，拜逾数百，魁释之。韬每念之，以为耻。既贵达，拍金薄为搭膝带之，曰：「聊酬此膝。」《清异录》上。

2. []{#唐轶三十二-温韬-2}
五代梁温韬为义胜军节度使，在镇七年，唐诸陵在其境内者，悉发掘之，取其金宝。徙镇忠武，庄宗灭梁，韬自许来降，因令嬖人景进纳赂刘皇后，皇后为言之，庄宗待韬甚厚。郭崇韬曰：「此劫陵冢贼尔，罪不可赦！」庄宗曰：「已宥之矣，不可失信。」遽遣还镇。顷之，受代归阙，久留京师。亲党或忧其阙乏，其子扬言曰：「使一裸体黄汉，足了一年支费。」盖谓劫陵所得金偶人也。《实宾录》一四。

3. []{#唐轶三十二-温韬-3}
见郑元素[2](#唐轶三十六-郑元素-2)。

## 张全义

1. []{#唐轶三十二-张全义-1}
世传梁祖乱全义家妇女，悉皆进御，其子继祚不胜愤愤，欲剚刃于梁祖，全义止之曰：「吾顷在河阳遭李罕之之难，引太原军围闭经年，啗木屑以度朝夕，死在顷刻，得他他谓梁祖救援，以至今日，此恩不可负也。」其子乃止。《五代史阙文》。

2. []{#唐轶三十二-张全义-2}
河南令罗贯，方正文章之士，事全义稍慢，全义怒，告刘皇后，毙贯于枯木之下，朝野冤之。洛阳监军使尝收得李太尉平泉醒酒石，全义求之，监军不与，全义立杀之。《五代史阙文》。

3. []{#唐轶三十二-张全义-3}
齐王讳全义，《五代史》有传，今之所书，盖史传之外见闻遗事尔。王濮州人，尝在巢军中，知其必败，遂飜身归国，唐授王泽州刺史。初，过三城，谒节度使诸葛爽，爽有人伦之鉴，覩王之状貌，待之殊厚，赠且多，临辞谓王曰：「他时名位在某之上，勉之。」爽既殁，王渐贵，迫思畴昔见知之恩未尝报，乃图其形像于其私第，日焚香供养之，每晨朝于影前捻香讫，方出视事，未尝小怠，至于终身。其感恩不背本也如是。在泽未久，移授洛州刺史。时洛城兵乱之余，县邑荒废，悉为榛莽。白骨蔽野，外绝居人，洛城之中，悉遭焚毁。初，巢、蔡继乱，乃筑三小州城，保聚居民，以防寇盗。及罕之等争夺，伹遗余堵而已。初至洛，率麾下百余人，与州中所存者仅百户，共保中州一城。洛阳至今尚存南州、中州之号。王招怀完葺五七年间，渐复都城之壮观，正居守之位焉。王本传云：洛城之中，户不满百。又唐鸿撰王行状云「于瓦砾邱墟之内化出都城」是也。今正史云：京城内有南州、北州，盖光启中张全义筑。至明宗天成中，诏许人请财填筑。言光启中筑，乃王再葺而已，非始筑也。其城壕今尚遗迹焉。余少时亲闻旧老所说云：巢、蔡乱罹之后，洛阳苑墙中松柏甚多，至秦王修筑都城及里外桥，多聚侧近御苑废宫之松柏用之。圣朝岁，洛阳大水，诸城门悉摧坏，余亲见厚载、长夏等门堆积材木，视之，多柏木。及洛中毁，行修寺木桥，以土实之，桥即故南州西壕上之桥也，得其木，皆柏木，即旧老之言可验矣。王始至洛，于麾下百人中选可使者一十八人，命之曰屯将，每人给旗一口，榜一道，于旧十八县中令招农户，令自耕种，流民渐归。王于百人中又选可使者十八人命之曰屯副，民之来者绥抚之，除杀人者死，余但加杖而已，无重刑，无租税，流民之归渐众。王又麾下选书计一十八人，命之曰屯判官。不一二年，十八屯申每屯户至数千。王命农隙每选丁夫，教以弓矢枪劒，为起坐进退之法。行之一二年，每屯增户大者六七千，次者四千，下之三二千，共得丁夫闲弓矢枪劒者二万余人，有贼盗即时擒捕之。关市人赋，殆于无藉，刑宽事简，远近归之如市。五年之内，号为富庶。于是奏每县除令、簿主之，所谓乱后易治乎！王之得简易之道乎！户既多，丁亦众，余时则教习之。时李罕之在河阳，罕之奸贼也，尝破北山之摩云寨，当时号为李摩云，亦尝置寨于洛城中，至今民呼其寨地为李摩云寨，寨之西号寨西市。是时罕之镇三城，知王专以教民耕织为务，常宣言于众曰：「田舍翁何足惮！」王闻之蔑如也。每飞尺书于王，求军食及缣帛，王曰：「李太傅所要，不得不奉之。」左右及宾席咸以为不可与，王曰：「第与之。」似若畏之者。左右不之晓。罕之谓王畏己，不设备，因罕之举兵收怀、泽，王乃密召屯兵潜师夜发，迟明入三城，罕之顾无归路，遂逃遁，投河东。朝廷即授王兼镇三城，时以正西京留守之任。每喜民力耕织者，某家今年蚕麦善，去都城一舍之内，必马足及之，悉召其家老幼，亲慰劳之，赐以酒食茶彩，丈夫遗之布袴，妇人裙衫，时民间上衣青，妇人皆青绢为之。取其新麦新茧观之，对之喜动颜色。民间有窃言者曰：「大王好声妓，等闲不笑，惟见好蚕麦即笑尔。」其真朴皆此类。每观秋稼，见好田田中无草者，必于田边下马，命宾客观之，召田主慰劳之，赐之衣物；若见禾中有草，地耕不熟，立召田主，集众决责之；若苗荒地生，诘之，民诉以牛疲，或阙人耕锄，则田边下马，立召其邻仵责之曰：「此少人牛，何不众助之！」邻仵皆伏罪，即赦之。自是洛阳之民无远近，民之少牛者，相率助之，少人者亦然。田夫田妇相劝，以力耕桑为务，是以家家有蓄积，水旱无饥民。王在洛四十余年，累官至守太尉、中书令，封魏王，徙封齐王。昭宗迁洛，郊庙，行事差官，摄太尉，时朝中有识者扬言曰：「太尉重官，历朝多阙，所以差摄，今齐王官守太尉，何差摄之有！」王诚信，每水旱祈祭，必具汤沐，素食，别寝精洁，至祠祭所，俨然若对至尊，容如不足。晴旱，祈祷未雨，左右必曰：「王可开塔。」即无畏师塔也，塔在龙门广化寺。王即依言而开塔，拜讫，王祝曰：「今少雨，恐伤苗稼，和尚慈悲，告佛降雨。」如是未尝不澍雨。故当时俚谚云：「王祷雨，买雨具，无畏之神耶，齐王之洁诚耶？」齐王在巢军，先归唐，授泽州刺史，梁祖后归唐，授同州刺史。自后与梁祖互为中书令、尚书令。及梁祖兼四镇也，齐王累表让兼镇，盖潜识梁祖奸雄，避其权位，欲图自全之计尔。梁祖经营霸业，外则干戈屡动，内则帑庾多虚，齐王悉心尽力，倾竭财资助之。及北丧师，梁祖猜忌王，虑为后患，前后欲杀之者数四。虽夫人储氏面讦梁祖获免，亦由齐王忠直无贰，有勋名于天下，不能倾动之故也。梁祖遂以子福王纳齐王之女为亲，以故虽尽力于梁祖，而武皇、庄宗常切齿于齐王矣。及庄宗灭梁，齐王上表待罪，庄宗降诏释之，召见大喜，开怀慰纳，若见平生故人，尽鱼水之情焉。与论当世之务，皆出庄宗功臣意表，恨得齐王之晚。其识略德望动人主也如此。因再上表，叙述屡为朱梁窥图，偶脱虎口，逼为亲，且非素志，乞雪。表数句云：「伏念臣曾栖恶木，曾饮盗泉，实有瑕玼，未蒙昭雪。」鸿辞也。复下诏雪之，令刘皇后入齐王居第省之。刘后坚求拜齐王与夫人储氏，齐王避不敢见。刘后归内奏之，且言少失父母，愿拜齐王并储氏为义父母，庄宗许之。齐王累表辞让，不得已而受之。庄宗令翰林学士礼院草定皇后与齐王储氏为义父母相见及往来牋书仪注焉。此乃从古所无之事也。《洛阳绅旧闻记》二。

4. []{#唐轶三十二-张全义-4}
桑中令维翰父拱，为河南府客将。桑魏公将应举，父乘间告王曰：「某男粗有文性，今被同人相率，欲取解，俟王旨。」齐王曰：「有男应举，好事，将卷轴来，可教秀才来。」桑相之父趋下再拜，既归，令子侵早投书启，献文字数轴。王令请桑秀才，父教之趋阶，王曰：「不可，既应举，便是贡士，可归客司。」谓魏公父曰：「他道路不同，莫管他。」终以客礼见之。王一见甚奇之，礼遇颇厚。是年，王力言于当时儒臣，且推荐之，由是擢上第。至晋高祖有天下，桑魏公在位，奏曰：「洛阳齐王生祠未有额，乞赐号忠肃」可之。庙敕已下，会朝廷有故，遂中辍之。上御历，知齐王于唐末有大功，洛民受赐者四十年，比夫甘棠、堕泪，宜昭祀典，诏有司复以「忠肃」额之焉，其德政碑楼，俾再完葺。《洛阳绅旧闻记》二。

## 朱友谦

1. []{#唐轶三十二-朱友谦-1}
冀王朱友谦镇河中，常以一鐡毬杖昼夜为从，遇怒者，击而毙之。有爱姬，极专房，因其夫人之诞日，作珠翠衣以献。夫人拒而不纳，姬乃发怒，悉焚之。友谦忽闻其臭，询之得实。至暮，遂命其姬三杯后责人喝起，而毬杖破脑矣。《南部新书》辛。

2. []{#唐轶三十二-朱友谦-2}
见路德延[1](#唐轶三十-路德延-1)。

## 王易简

1. []{#唐轶三十二-王易简-1}
王易简，萧希甫下及第，名居榜尾，不看榜归华山。寻就山释褐，授华州幕官。后拜左拾遗，又辞官归隐，留诗曰：「汩没朝纲愧不才，谁能低折向尘埃！青山得去且归去，官职有来还自来。」再入，升朝官，位谏垣、台阁三十年，官至八座。乞致仕归华山，十年而终。《郡阁雅谈》（《诗话总龟》前集四六）。《唐诗纪事》七一。

## 韦洵美　崔素娥

1. []{#唐轶三十二-韦洵美-1} []{#唐轶三十二-崔素娥-1}
韦洵美先辈，开平岁及第，受邺都从事辟焉，乃挈所宠素娥行。罗绍威闻其姝丽，才达临河，令女使赍二百匹及生饩而露意焉。洵美无所容足，遂令妆束更衣，修缄献之。素娥姓崔氏，亦大梁良家子，善谐谑笔札，和泪作诗曰：「妾闭闲房君路歧，妾心君恨两依依。魂神傥遇巫娥伴，犹逐朝云暮雨归。」洵美乃不受辟，夜渡河，宿一寺，长吁而寝，曰：「何处人能报不平？」寺有行者排闼而揖曰：「先辈蓄何不平事？」洵美具语之。歘然出门而去，至三更，忽掷一皮囊入门，乃贮素娥而至。侵晓问寺僧，言在寺打钟，勤苦三十余年，已不知所之。洵美即遁迹他所。《灯下闲谈》（《五代诗话》八）。

## 张咸光

1. []{#唐轶三十二-张咸光-1}
梁龙德年，有贫衣冠张咸光，游丐无度于梁宋之间。复有刘月明者，与咸光相类。常怀匕著，每游贵门，即遭虐戏，方飧则夺其匕著，则袖中出而用之。梁驸马温积谏议，权判开封府事，咸光忽遍诣豪门告别，问其所诣，则曰：「往投温谏议也。」问有何绍介而往，答曰：「顷年大承记录，此行必厚遇也。大谏尝制碣山潜龙宫上梁文云：『馒头似椀，胡饼如簏。畅杀刘月明主簿，喜杀张咸光秀才。』以此知必承顾盼。」闻者绝倒。《玉堂闲话》（《广记》二六二）。

## 于　兢

1. []{#唐轶三十二-于兢-1}
梁相国于兢善画牡丹。幼年从学，因覩学舍前槛中牡丹盛开，乃命笔放之，不浃旬夺真矣。后遂酷思无倦，动必增奇。贵达之后，非尊亲旨命不复舍毫。有人赠诗曰：「看时人步涩，展处蜨争来。」有写生全本折枝传于世。《图画见闻志》二。《古今诗话》（《诗话总龟》前集二○）。

## 赵　嵓

1. []{#唐轶三十二-赵嵓-1}
梁驸马都尉赵嵒，酷好绘事，兼娴小笔。偶唐末乱世，独推至鉴。人有鬻画者，则必以善价售之，不较其多少。繇是四远向风，抱画者岁无虚日。复以亲贵擅权，凡所依附，率多以法书名画为贽，故画府秘藏图轴仅五千余卷，时称盛焉。暇日亦多自倣前贤名迹，勒成卷轴。每延致艺士，辐凑门馆，各取其所长而厚遇之，然多不迨己也，亦未始面加雌黄。荒浅甚者，自惭而退。食客常至百余人，其间亦多琴棋道术高雅之流。时衣冠士族尚有唐之遗风也。以画见留者，惟胡翼、王殷二人而已。尝令胡翼品第画府之优劣，中品已下，或有末至者，即指示令毉去其病，或用水刷，或以粉涂，有经数次方合其意者。时人谓之赵家画选场。其精别如此。《图画见闻志》五。

## 跋　异

1. []{#唐轶三十二-跋异-1}
见张图[1](#唐轶三十二-张图-1)。

2. []{#唐轶三十二-跋异-2}
跋异，汧阳人。眉目疏秀，举止详雅，而性沉厚。然善画佛道鬼神及大像。异恃能，颇自负，抑尝于广爱寺为张图排斥，洛阳谣言曰：「赫赫洛下，唯说异画，张氏出头，跋异无价。」亦有惭色。后福先寺请异画大殿护法善神，异方朽约，忽一人自称曰：「吾姓李，滑台人，有名善画罗汉，故乡里呼吾为李罗汉。当与汝对画，角其拙巧，以沽名誉。」异亦默思，恐如张图者，遂固让西壁与之。异乃竭精𥩟思，意与笔会，屹成一神，侍从严毅，又设色鲜丽，此盖平生之所未能者，尽功于是。时京洛士人争来品藻，李氏乃纵观异画，见其精妙入神，非己所及，遂手足失措。时人谣曰：「李生来，跋君怕，不意今日却增价，不画罗汉画𫘞马。」由是异大有得色，遂夸咤曰：「昔见败于张将军，今取捷于李罗汉。」李氏深有怍色，倏起如厕，久而不出，人竞怪，乃往视之，李已缢于步簷下矣。异遂藁葬于城北之僧园。《五代名画补遗》。

## 张　图

1. []{#唐轶三十二-张图-1}
张图，字仲谋，河南洛阳人。朱梁太祖在藩镇日，图掌行军资粮簿籍，故时人呼为张将军。图少颖悟，而好丹青，及善泼墨山水，皆不由师授，自致神妙，亦不法今古，自成一体。尤长大像。梁龙德中，洛阳广爱寺沙门义暄剩置金币，邀四方奇笔画三门两壁。时处士跋异号为绝笔，乃来应募。异方草定画样，云用朽木描画。图忽立其后，长揖而语曰：「知跋君敏手，固来赞贰。」异方自负，乃笑而答曰：「吾尝谓画之圣在吾手笔，自余画者，不得其门而入，又安得至于圣乎？尔不知跋异之名，且顾、陆，吾曹之友也，吾岂须赞贰然后为功哉？」图亦忻然，复曰：「愿绘右壁，或不克意，则请杇墁之。」异愈怒，乃授朽木大笔于图，图捧之，遂投朽木于地，就西壁，不暇朽约，搦笔挥写，倏忽成折腰报事师者，从以三鬼。异乃瞪目踧踖，惊拱而言曰：「子岂非张将军乎？」图捉管厉声曰：「然。」异乃雍容而谢曰：「抑尝闻将军之名，诚未拜将军之面，适观神笔刮利，信所谓事辞称其经也。此二壁，非异所能也。」遂引退。图亦不伪让，遂专其功。洛阳为之谣言，且讥异也。语在异评。图乃于东壁画水神一座，直视西壁报事师者，其意思高远，视之如生，今并存焉。《五代名画补遗》。

2. []{#唐轶三十二-张图-2}
见跋异[2](#唐轶三十二-跋异-2)。

## 关　仝

1. []{#唐轶三十二-关仝-1}
关仝，一名穜，长安人。画山水，早年师荆浩，晩年笔力过浩远甚。尤喜作秋山、寒林，与其村居、野渡、幽人逸士、渔市、山驿，使其见者悠然如在灞桥风雪中、三峡闻猿时，不复有市朝抗尘走俗之状。盖仝之所画，其脱略毫楮，笔愈简而气愈壮，景愈少而意愈长也。而深造古淡，如诗中渊明，琴中贺若，非碌碌之画工所能知。当时郭忠恕，亦神仙中人也，亦师事仝授学，故笔法不堕近习。仝于人物非所长，于山间作人物，多求胡翼为之。故仝所画村堡、桥彴，色色备有，而翼因得以附名于不朽也。今御府所藏九十有四。《宣和画谱》一〇。

## 厉归真

1. []{#唐轶三十二-厉归真-1}
唐末，江南有道士厉归真者，不知何许人也。曾游洪州信果观，见三官殿内功德塑像，是玄宗时夹纾，制作甚妙，多被雀鸽粪秽其上，归真遂于殿壁画一鹞，笔迹奇绝，自此雀鸽无复栖止此殿。其画至今尚存。归真尤能画折竹、野鹊。后有人传归真于罗浮山上升。《玉堂闲话》（《广记》二一三）。《图画见闻志》二。《宣和画谱》一四。

2. []{#唐轶三十二-厉归真-2}
道士厉归真，莫知其乡里。善画牛、虎，兼工竹雀、鸷禽。虽号道士，而无道家服饰，唯衣布袍。徜徉阛阓，视酒垆旗亭如家而归焉。人或问其出处，乃张口茹拳而不言，所以人莫之测也。一日，朱梁太祖诏而问曰：「卿有何道理？」归真对曰：「臣衣单爱酒，以酒御寒，用画偿酒，此外无能。」梁祖然之。推是语以究其所得，必非常人。此与「除睡人间总不知」之意何异！真寓之于画耳。……《宣和画谱》一四。《图画见闻志》二。

3. []{#唐轶三十二-厉归真-3}
道士王松年说：厉归真在丹丘，善画，常至人家。有好事者将绢素铺于案上，即自下笔，预知人之所欲。禽兽松竹之类，如请之，却多不允。饮酒数斗不醉。《葆光录》一。

4. []{#唐轶三十二-厉归真-4}
厉归真画虎，毛色明润，其视眈眈，有威加百兽之意。尝作棚于山中大木上，下观虎，欲见真态。又或自衣虎皮，跳踯于亭，以思倣其势。《德隅斋画品》。

## 李霭之

1. []{#唐轶三十二-李霭之-1}
李霭之，华阴人。善画山水泉石，尤喜画猫。雅为罗绍威所厚，建一亭为霭之援毫之所，名曰「金波」，时以号霭之为金波处士。妙得幽人逸士林泉之思致，故一寄于画，则无复朝市车尘马足肩磨毂击之状，真胸中自有丘壑者也。画猫尤工，盖世之画猫者必在于花下，而霭之独画在药苗间，岂非幽人逸士之所寓，果不为纷华盛丽之所移耶？今御府所藏十有八。《宣和画谱》一四。《图画见闻志》二。

## 胡　翼

1. []{#唐轶三十二-胡翼-1}
胡翼，字鹏云，工画道释人物，至于车马楼台，种种臻玅。赵嵓都尉以画著名一时，见翼，礼遇加厚。喜临摹古今名笔，目之曰「安定鹏云记。」有《秦楼吴宫》、《盘车》等图传于世。今御府所藏八。《宣和画谱》八。《图画见闻志》二。

## 韦　说

1. []{#唐轶三十二-韦说-1}
后唐相国韦公说，仕梁为中书舍人，倅轺于钱塘。先是钱尚父自据一方，每要姑息。梁主以河北关西悉为勍敌，又频失利于淮海，甚藉两浙牵掎之，其次又资贡赋，凡命使臣远泛沧溟，一则希其丰遗，二则惧不周旋，悉皆拜之。钱公亦自尊大。唯京兆公长揖而已，既不辱命，识者异之。竟有岩廊之拜也。《北梦琐言》五。

2. []{#唐轶三十二-韦说-2}
杜荀鹤曾得一联诗云：「旧衣灰絮絮，新酒竹𥬠𥬠。」时韦相国说右司员外郎寄寓荆州，或语于韦公，曰：「我道『印将金鏁鏁，帘用玉钩钩。』」即京兆大拜气概，诗中已见之矣。《北梦琐言》七。又《广记》二〇〇引。《古今诗话》（《诗话总龟》前集六）。　案：韦说，《广记》、《诗话总龟》作「韦庄」。

## 卢　程

1. []{#唐轶三十二-卢程-1}
卢程擢进士第，为庄皇帝河东判官，建国后命相。无他才业，唯以氏族傲物。任圜常以公事入谒，程乌纱隐几，谓圜曰：「公是虫豸，辄来唐突。」圜惭愕，骤告庄宗，大怒，俾杀之，为卢质救解获免。自是出中书，时人切齿焉。江陵在唐世，号衣冠薮泽，人言「琵琶多于饭甑，措大多于鲫鱼。」有邑宰卢生，每于枝江县差船入府，舟子常苦之。一旦王仙芝兵火，卢生为船人挑其筋，系于船舷，放流而死。大凡无艺子弟，率以门阀轻薄，广明之乱，遭罹甚多，咸自致也。《北梦琐言》（《广记》二六六）。

## 安重诲

1. []{#唐轶三十二-安重诲-1}
见孟知祥[1](#唐轶三十八-孟知祥-1)。

2. []{#唐轶三十二-安重诲-2}
见后唐明宗[1](#唐轶三十一-后唐明宗-1)。

3. []{#唐轶三十二-安重诲-3}
明宗令瞿光邺、李从璋诛重诲于河中私第。从璋奋檛击重诲于地，重诲曰：「某死无恨，但不与官家诛得潞王，他日必为朝廷之患。」言终而绝。《五代史阙文》。又《通鉴考异》二九引。

## 郑　珏

1. []{#唐轶三十二-郑珏-1}
郑珏第十九，应进士，十九年及第，十九人及第，十九年后入相。子遘，太平兴国中，任正郎。《南部新书》辛。《该闻集》（《分门古今类事》一八）。

2. []{#唐轶三十二-郑珏-2}
梁相国郑珏与李相国愚同为学士，忽一日，郑之阁下有一麻生，李曰：「承旨入相矣。」指麻示之，曰：「此天命也，愿得当制，以尽荒虚。」时亢阳既久，其麻益茂，高丈余，若雨露之偏滋焉。及霜降成实，取而视之，真白麻也。是夜，制出，果郑登庸而李复寓直，得不为乾坤之命，朋友之分乎？郑年十九赴举，凡十九年登第，又十九年入相，时人谓之「三九相公」。李常僦居，忽遇暴雨，一庭俱为白沙，公甚恶之。及薨，葬于伊阙，得吉地于白沙里，时人谓之「白沙相公」。皆前定也。《纪异志》（《分门古今类事》一五）。李愚事又见《类说》一二引《纪异录》。

## 崔　协

1. []{#唐轶三十二-崔协-1}
见李琪[3](#唐轶三十二-李琪-3)。

2. []{#唐轶三十二-崔协-2}
明宗问宰相冯道：「卢质近日吃酒否？」对曰：「质曾到臣居，亦饮数爵。臣劝不令过度，事亦如酒，过即患生。」崔协强言于坐曰：「臣闻《食医心镜》：酒极好，不假药饵，足以安心神。」左右见其肤浅，不觉哂之。《北梦琐言》一九。《宾闲宴语》（陶本《说郛》三六）。

## 赵　凤

1. []{#唐轶三十二-赵凤-1}
天成中，有僧于西国取经回，得一佛牙，舍利十粒，行以呈上。进其牙，大如拳，褐溃皴裂。赵凤言于执政曰：「曾闻佛牙锤锻不坏，请试之。」随斧而碎。时宫中已施数千，闻毁碎，方遂摈弃之云云。此僧号智明，幽州人，仆尝识之。《北梦琐言》一九。

## 李　愚

1. []{#唐轶三十二-李愚-1}
李愚告人：予夙夜在公，不曾烂游华胥国，意欲于洛阳买水竹，作蝶庵，谢事居其间。庵未下手，铭巳毕工。庵中当以庄周为开山第一祖，陈抟配食。然忙者难为注籍供职。《清异录》下。

2. []{#唐轶三十二-李愚-2}
见郑珏[2](#唐轶三十二-郑珏-2)。

## 任　圜

1. []{#唐轶三十二-任圜-1}
任圜昆弟五人，曰圜、圆、图、回、团。雍穆有裕，风采俱异。圜美姿容，有口辨，负筹略。平蜀后，除黔南，不行。天成初，入相。简拔贤俊，杜绝幸门，忧国如家，切于功名。而安重诲忌之。常会于私第，有妓善歌，重诲求之不得，嫌隙渐深。俄罢三司，除太子太保，归磁州致仕。因朱守殷作乱，立遣人称制害之。受命之日，神气不挠，中外冤痛。清泰中，赠右仆射。《北梦琐言》一八。

2. []{#唐轶三十二-任圜-2}
见李琪[3](#唐轶三十二-李琪-3)。

## 马胤孙

1. []{#唐轶三十二-马胤孙-1}
马胤孙入相，亲旧未尝延接。时号「三不开相公」。入朝，印不开；见客之时，口不开；归宅，门不开。故谓三不开也。《纪异录》（《类说》一二）。

## 卢文纪

1. []{#唐轶三十二-卢文纪-1}
后唐卢文度、文纪俱在翰林，文度喜属文，文纪思迟涩，每书诏事填委，多文度代草之。一日休暇，文纪当直，文度以禁中无事，送客郊外。会有密诏数道，亟遣僮骑迫其兄还，不及饯饮。绅闻而笑之，咸曰：「文度自外来，跃马赴其弟之急难。逮至翰苑中，文纪以书册围合矣。」盖言文纪检阅旧本仓卒也。《杨文公谈苑》（《宋朝事实类苑》六四）。

2. []{#唐轶三十二-卢文纪-2}
见于邺[1](#唐轶三十二-于邺-1)。

3. []{#唐轶三十二-卢文纪-3}
文纪性滑稽，孟知祥之僭号，尝奉使于蜀，适会改元。方春社，知祥张宴，设彘肉，语文纪曰：「上戊之辰，时俗所重，不可废也，愿尝一脔。」文纪笑曰：「家居长安，门族豪盛，彘肩不登于俎。时从叔伯祖颇欲大嚼，终不可致。一家奴慧黠，众以情语之。宅后园有古冢空旷，奴扫除其中，设肉数盘，私命诸从祖食之，珍甚，五房不觉言珍。五房曰：『匪止珍哉，今日乃大美元年也。』良久，冢中二鬼骤至，呼曰：『诸君窃食糟彘，败乱家法，其过已大，乃敢擅改年号乎？』」知祥有愧色。清泰即位，将命相，取达官名十人致瓶中探取之，首得文纪，遂为宰相。《杨文公谈苑》（《宋朝事实类苑》六七）。

4. []{#唐轶三十二-卢文纪-4}
卢文纪有玉枕骨，故凡枕之坚实者悉不可用。亲旧间作杨花枕赠之，遂获安寝。自是缝青缯，充以柳絮，一年一易。《清异录》下。

## 柴朋龟

1. []{#唐轶三十二-柴朋龟-1}
见后唐武皇[8](#唐轶三十一-后唐武皇-8)。

## 李袭吉

1. []{#唐轶三十二-李袭吉-1}
河东节度副使李习吉，尝应举不第，为李都河中从事。都失守，习吉自昭义游太原，辟为从事。习吉好学，有笔述，虽马上军前，手不释卷。太原所发牋奏军书，皆习吉所为也。因从李克用至渭南，令其入奏，帝重其文章，授谏议大夫，使上事北省以荣之。竟归太原，复其戎职。庄宗即位，迫赠礼部尚书。梁太祖每览太原书檄，遥景重之曰：「我何不得此人也！陈琳、阮瑀，亦不是过。」《北梦琐言》一四。　案：新、旧《五代史》本传作「李袭吉」。

2. []{#唐轶三十二-李袭吉-2}
太原李克用自渭北班师，次河西县，王珂于冰上搆浮航，公渡浮航，马足陷桥，李习吉从，马轶坠河，习吉抱冰，舟人拯之获免。王珂惧，公谓曰：「公之于吾，非机桥者，何嫌之有？李谏议有闻于时，则不吾知也。」置酒笑乐而罢。习吉，右相林甫之后，应举不第，黄巢后，游于河东，摄榆次令，李公辟为掌记，牋檄之捷，无出其右。梁祖每读河东书檄，嘉叹其才，顾敬翔曰：「李公计绝一隅，何幸有此人。如鄙人之智算，得习吉之才笔，如虎之傅翼也。」其见重如此。《北梦琐言》一七。

3. []{#唐轶三十二-李袭吉-3}
见后唐武皇[8](#唐轶三十一-后唐武皇-8)。

4. []{#唐轶三十二-李袭吉-4}
见殷鹏[1](#唐轶三十三-殷鹏-1)。

## 王　缄

1. []{#唐轶三十二-王缄-1}
李克用擒刘仁恭父子，命掌书记王缄草露布，缄不知故事，书之于布，遣人曳之。《续世说》一一。

## 张承业

1. []{#唐轶三十二-张承业-1}
庄宗将即位于魏州，承业自太原至，谓庄宗曰：「吾王世奉唐家，最为忠孝。自贞观以来，王室有难，未尝不从。所以老奴三十余年为我王攟拾财赋，召补军马者，誓灭逆贼朱温，复本朝宗社耳。今河朔甫定，朱氏尚存，吾王遽即大位，可乎！」云云。其下事具《庄宗实录》。庄宗曰：「奈诸将意何？」承业知不可谏止，乃恸哭曰：「诸侯血战者，本为李家，今吾王自取之，误老奴矣！」即归太原，不食而死。《五代史阙文》。

2. []{#唐轶三十二-张承业-2}
承业谏帝曰：「大王何不待诛克梁孽更平吴蜀，俾天下一家，且先求唐氏子孙立之，复更以天下让有功者，何人辄敢当之！让一月即一月牢，让一年即一年牢，设使高祖再生，太宗复出，又胡为哉！今大王一旦自立，顿失从前仗义征伐之旨，人情怠矣。老夫是阉官，不爱大王官职富贵，直以受先王付嘱之重，欲为先王立万年之基尔。」庄宗不能从，乃谢病归太原而卒。《洛中纪异录》（《通鉴考异》二九）。

## 卢　质

1. []{#唐轶三十二-卢质-1}
卢端揆质，文笔俊健，性好翫，又为庄宗管记，会医官陈玄补太原府医学博士，所司请藁，公立草之，笔不暂辍。末句云：「既怀厚朴之才，宜典从容之职。」庄宗览之，久为启齿。《纪异录》（《白孔六帖》二四、《类说》一二）。

## 崔贻孙

1. []{#唐轶三十二-崔贻孙-1}
礼部尚书崔贻孙年过八十，求进不休，囊橐之资，素有贮积，性好干人，喜得小惠。左降之后，二子争财，甘旨医药，咸不供侍，书责其子曰：「生有明君真宰，死有天曹地府，无为老朽，岂放尔邪？」为绅之笑端。《北梦琐言》一九。

## 朱汉宾

1. []{#唐轶三十二-朱汉宾-1}
朱汉宾少时善射。尝因与同辈出猎，指一飞雁，随矢而落，其镞正中其臆，臆上贯一金钱，有篆文，示其郡之硕学，皆无识者，人甚异之。由是人皆号之朱落雁。《晋史》（《御览》九一七）。

## 萧希甫

1. []{#唐轶三十二-萧希甫-1}
萧希甫，进士及第，有文才口辨，多机数。梁时不得意，弃母妻渡河，易姓名，为皇甫教书。庄宗即位于魏州，征希甫知制诰。庄宗平汴洛，希甫奉诏宣慰青齐，方知其母死妻嫁，乃持服于魏州。时议者戏引李陵书云：「老母终堂，生妻去室。」后为谏议大夫。性褊忿，躁于进取。疏宰相豆卢革、韦说，至于贬死。又以毁訾宰臣，责授岚州司马。《北梦琐言》一九。又《广记》二六四引。

## 孔　循

1. []{#唐轶三十二-孔循-1}
见梁太祖[19](#)。

2. []{#唐轶三十二-孔循-2}
后唐同光年，故沧帅孔相循以邦计二职权莅夷门军府事。长垣县有四盗，巨有财产。及败，所牵挽四人，则贫民耳。时都虞候姓韩者，则枢密郭崇韬之僚婿也，与权吏暨狱典等同议，锻成其欵，都不讯鞫，但以四贫民代四巨盗。欵成，而上孔公，断令弃市。将赴市，又亲虑之，则又卒无一言，命令就法。将过萧屏，囚屡回首向厅顾之，公察之，疑情未究，即复召问，曰：「尔数次回顾，得非枉耳？」令吏卒缓，询之，稍得其情。对曰：「实枉！」「适何不言？」曰：「适引问之时，狱吏高其枷尾，遂不得言也。」请去左右，因而细述。公曰：「得非虚否？」对曰：「某则已死之人，岂徒延瞬息之生邪？」即令移于州狱，俾郡主簿鞫之。自韩已下，凡受赂近数十人，计赃约七千缗，则并校而推之，具欵而吐。韩即使人驰告于崇韬，移书于公，公不诺，即具伏法。四人获雪，用画像以答孔公之德。《疑狱集》二。《折狱龟鉴》二。

## 敬新磨

1. []{#唐轶三十二-敬新磨-1}
敬新磨，河东人，为伶官，大为庄宗所宠惜。庄宗出自沙陀部落，既得天下，多用蕃部子弟为左右侍衞，高鼻深目者甚众。加以恃势凌辱衣冠，新磨居常嫉之，往往扬言曰：「此辈虽硬弓长箭，今天下已定，无所施矣。惟有一般胜于人者，鼻孔大、眼睛深耳，他不足数也。」众皆切齿，相与诉于庄宗，其闲亦有言发而泣下者。庄宗不悦，召新磨责之曰：「吾军出自蕃部，天下孰不知？汝未尝为我避讳，更辱骂之，使各垂泣告朕，何也？」新磨即正色对曰：「陛下妄矣。此辈泪便用桔槹子打亦不出，岂能见之也？」庄宗素好俳，不觉大笑。时殿上常有恶犬，及新磨退，一犬奋起似欲肆噬。新磨意庄宗使之，遽倚柱大呼曰：「陛下勿纵男女咬人。」庄宗色变，索弓箭，新磨遽抗声曰：「臣虽贱，与陛下一体，杀之不祥。」问其故，对曰：「陛下改元，以同光为纪年，天下谓之同光帝。且同者，铜也，不得敬新磨，铜光何以见耶？」庄宗又欣然。其谑浪狎侮，应机而发，皆此类也。《五代史补》二。

2. []{#唐轶三十二-敬新磨-2}
庄宗好猎，每出，未有不蹂践苗稼。一旦至中牟，围合，忽有县令，忘其姓名，犯围谏曰：「大凡有国家者，当视民如赤子，性命所系，陛下以一时之娱，恣其蹂践，使比屋嚣然，动沟壑之虑。为民父母，岂若是耶？」庄宗大怒，以为遭县令所辱，遂叱退，将斩之。伶官镜新磨者，知其不可，乃与群伶齐进，挽住令，佯为诟责曰：「汝为县，可以指麾百姓为儿。既天子好猎，即合多留闲地，安得纵百姓耕耡，皆徧妨天子鹰犬飞走耶？而又不能自责，更敢咄咄，吾知汝当死辠！」诸伶亦皆嘻笑继和，于是庄宗默然，其怒少霁。顷之，恕县令罪。《五代史补》二。

3. []{#唐轶三十二-敬新磨-3}
见后唐庄宗[15](#唐轶三十一-后唐庄宗-15)。

4. []{#唐轶三十二-敬新磨-4}
东坡谒吕微仲，值其昼寝，久之方出。见便坐有昌阳盆，豢绿毛龟，坡指曰：「此易得耳。唐庄宗时，有进六目龟者，敬新磨献口号云：『不要闹，不要闹，听取龟儿口号。六只眼儿睡一觉，抵别人三觉。』」《游宦纪闻》二。

5. []{#唐轶三十二-敬新磨-5}
老伶官黄世明常言，逮事庄宗，大雪内宴，敬新磨进词，号冷飞白。《清异录》上。

6. []{#唐轶三十二-敬新磨-6}
见后唐明宗[15](#唐轶三十一-后唐明宗-15)。

## 康义诚

1. []{#唐轶三十二-康义诚-1}
后唐长兴中，侍衞使康义诚常军中差人于私宅充院子，亦曾小有笞责。忽一日，怜其老而询其姓氏，则曰姓康，别诘其乡土亲族息胤，方知是父，遂相持而泣。闻者莫不惊异。《玉堂闲话》（《广记》五〇〇）。

## 于　邺

1. []{#唐轶三十二-于邺-1}
于邺除工部郎中，时尚书卢文纪讳业，甚不平，陶铸欲请换曹，其夕邺雉经。卢尚书贬石州司马。于、卢之器固小也，然过在执政。《南部新书》癸。

## 裴　皞

1. []{#唐轶三十二-裴皞-1}
裴皞官至礼部尚书，放三榜，四人拜相：桑维翰、窦贞固、张砺、马裔孙。清泰二年，马裔孙知贡举，才放榜，谢恩，引诸生诣座主宅谒拜。裴公以诗示云：「宦途最重是文衡，天与愚夫著盛名。三主礼闱年八十，门生门下见门生。」未开宴，裔孙登庸。《郡阁雅谈》（《诗话总龟》前集一八）。又陶本《说郛》一七引。《闲谭录》（《容斋五笔》七）。

## 孟　鹄

1. []{#唐轶三十二-孟鹄-1}
见后唐明宗[8](#唐轶三十一-后唐明宗-8)。

## 李从曮

1. []{#唐轶三十二-李从曮-1}
唐凤翔李曮令公，收蜀充馈运使，于蜀城东门外下营。魏王与郭侍中入居蜀宫，玉帛子女，它人无复见矣。中令寂寞无以遣，适颍川陈昭符仕蜀，累剖竹符，早在岐山，微有阶缘，而得候谒，因求一美人以献之。有萧夫人者，乃蜀先主之宠爱也，曾赐与凤翔归降指挥使王胡，忘其名。赐名丞弇。王胡乃岐王赐姓，连彦字。卒后，萧氏寡而无子。其容态明悟，国人具闻。陈致媒氏，诱之而献。抱衾之夕，中令于窗隙中窥之，叹其妍妙，乃诘所来，左右方以王胡为对。中令止之曰：「王胡背恩投蜀，诚不可容。然其向来吾之子姪矣，此事不可。」遽令约回。时有知者，皆重中令少年而忍欲复礼，诚贵达人难事。颍川每为愚话之。《北梦琐言》二〇。　案：李曮，新旧《五代史》本传作「李从曮」。

2. []{#唐轶三十二-李从曮-2}
李曮，岐王之子，昆仲间第六，官至中书令，世谓之六令公。情性好戏。为凤翔节度，因生辰，邻道持贺礼使毕至。有魏博使少年如美妇人，秦凤使矬陋且多髯，二人坐又相接，而魏使在下，曮因曰：「二使车一妍一丑，何不相嘲以为乐事？」魏博使恃少俊，先起曰：「今日不幸，与水草大王接席。」秦凤使徐起应曰：「水草大王不敢承命，然吾子容貌如此，又坐次相接，得非水草大王夫人耶？」在坐皆笑。《五代史补》四。

## 潘环　崔秘

1. []{#唐轶三十二-潘环-1} []{#唐轶三十二-崔秘-1}
天成二年，潘环以军功授棣牧，素无宾客。或有人荐崔秘者，博陵之士子也，举止闲雅，词翰亦工。潘一见甚喜，上馆以待之。经宿不复往，潘访之不获，既而辟一书生乃往。后荐主见而诘之，崔曰：「潘公虽勤厚，鼻柱之左有疮，脓血常流，每被薰灼，腥秽难可堪，目之为白死汉也。」荐主大咍崔之不顾名实而为轻薄也。盖潘常中流矢于面，骨衔其镞，故负重伤。医疗至经年，其镞自出，其疮成漏，终身不痊。《玉堂闲话》（《广记》二六六）。

## 姚　洪

1. []{#唐轶三十二-姚洪-1}
阆州守御指挥使姚洪，梁时经事董璋。璋将叛，频诱，洪以大义拒之。城陷被擒，璋责之，洪大骂璋曰：「老贼孤恩背主。吾于尔何恩，而云相负？尔为李七郎奴，扫马粪，得一脔残炙，感恩无尽。今天子付以茅土，结党反噬。尔本奴才，即无耻。吾忠义之士，不忍为也。」璋怒，令十人持刀割其肤，然镬于前，自取啗食。洪至死大骂不已。明宗闻之泣下，置洪二子于近卫，给赐颇优。于时夏鲁奇守遂州，城破自刎而死。并为忠烈也。《北梦琐言》一九。

## 张虔钊

1. []{#唐轶三十二-张虔钊-1}
张虔钊父简尝以孟郊诗令读之，虔钊曰：「五七言诗何如五七赤矛！」后为山南节度使。《海录碎事》一九。

2. []{#唐轶三十二-张虔钊-2}
张虔钊多贪。镇沧州日，因亢旱民饥，发廪赈之，方上闻，帝甚嘉奖。它日秋成，倍斗征敛。常言：「自觉言行相违，然每见财，不能自止。」朝论鄙之。虔钊好与禅毳谜语，自云知道，心与口背，唯利是求，只以饭僧，更希福利。议者以渠于佛上希利，愚之甚也。后叛入蜀，取人产业，黩货无厌，蜀民怨之。或说在蜀问一禅僧云：「如何是舍利？」对曰：「垂置僦居，即得舍利。」清河惭笑而已。《北梦琐言》一九。又《广记》二四三引。

## 李仁矩

1. []{#唐轶三十二-李仁矩-1}
后唐明宗皇帝时，董璋据东川，将有跋扈之心。于时遣客省使李仁矩出使梓潼，仁矩比节使下小校骤居内职，性好狎邪，元戎张筵，托以寒热，召之不至，乃与营妓曲宴。璋闻甚怒，索马诣馆，遽欲害之。仁矩鞹足端简门迎，璋怒稍解。他日作叛，两川举兵，并由仁矩献谋于安重诲之所致也。《北梦琐言》一六。又《广记》二六四引。

## 李　严

1. []{#唐轶三十二-李严-1}
同光初，庄宗灭梁，将行大礼。蜀遣翰林学士欧阳彬持礼入洛，顾太尉远为之副焉。庄宗复遣李客省严衔厥命以通好。严本辨士也，既而届蜀，亦称臣焉。然于朝对之闲，举措轻易。及置一笏记，广叙兴亡，词旨铿锵，惊骇闻听，蜀之文武卿咸伏其雄。洎归中朝，上策取蜀。及平蜀之后，庄宗命孟祖制临。严又于明宗天成得位之初，复来临护。孟祖加之礼分，赐从容，乃言曰：「吾闻利口之覆邦家，辨言之乱刑政。故少正卯言伪而辩，孔子诛之。子今巧言如簧，弗矜细行，有大罪者五，自知之乎？只如初与王朝折箭为誓，及其降也，复又诛之，遂使天道恶盈，二国俱灭，其罪一也。其次，平蜀之际，先入禁闱，取内藏之珠金，选宫庭之嫔婇，其罪二也。顷者诈谕三川，减释两税，及其得地，倍更加征，其罪三也。而又诳惑朝廷，妄陈利害，说三川之形势，创二镇之节旄闻绵，控扼我咽喉，觊觎我土宇，其罪四也。今又来为监护，坐握兵权，蹴我藩维，承吾爵位，人神岂恕，天意争容？尔之再来，机亦谬矣，其罪五也。」言讫，遂令武士把下阶簷。严亦苍黄，失其节操，乃叩头曰：「严之五罪，一死宜然，愿乞残骸，为洛中之鬼。」高祖不听，命剑斩之。是时天下咸闻，皆称妙算。《鉴诫录》一。

## 李　怿

1. []{#唐轶三十二-李怿-1}
李怿于天成中入直禁署，时宰执以司会贡士呈试多不合格式，起请令翰林学士各为格诗格赋一首，以为绳准。时同职各已撰成送中书，中书吏累督怿，令撰之，怿曰：「李某识字有数，因人成事，苟令复应进士，落第必矣。今备位禁署，后生可畏，焉能以格诗格赋垂于世哉？」终不下笔。时论喧然，以为知大体。《续翰林志》下。《谈苑》（《类说》五三）。

## 何　泽

1. []{#唐轶三十二-何泽-1}
见崔安潜[6](#唐轶二十七-崔安潜-6)。

2. []{#唐轶三十二-何泽-2}
唐何泽者，容州人也。尝摄广州四会县令。性豪横，唯以饮啖为事，尤嗜鹅鸭。乡胥里正，恒令供纳。常豢养鹅鸭千百头，日加烹杀。泽只有一子，爱怜特甚。尝一日烹双鸡，爨汤以待沸，其子似有鬼物撮置镬中。一家惊骇，就出之，则与双鸡俱溃烂矣。《报应录》（《广记》一三三）。　案：此何泽不知是否同一人，附此。

## 高　辇

1. []{#唐轶三十二-高辇-1}
见李从荣[5](#唐轶三十一-李从荣-5)。

## 李任　任瑶

1. []{#唐轶三十二-李任-1} []{#唐轶三十二-任瑶-1}
天成年，卢文进镇邓，因出城，宾从偕至。舍人韦吉亦被召，年老，无力控驭。既醉，马逸，东西驰桑林之中，被横枝骨挂巾冠，露秃而奔突，仆夫执从，则已坠矣。旧患肺风，鼻上瘾疹而黑，卧于道周，幕客无不笑者。从事令左司郎中李任、祠部员外任瑶各占一韵而赋之。赋项云：「当其厅子潜窥，衙官共看，諠呼于麦垅之里，偃仆于桑林之畔。蓝搀鼻孔，真同生铁之椎。腼甸骷髅，宛是熟铜之鑵。」余不记之。闻之者无不解颐。《玉堂闲话》（《广记》二五二）。

## 韩昭胤

1. []{#唐轶三十二-韩昭胤-1}
清泰朝，李专美除北院，甚有舟檝之叹。时韩昭裔已登庸，因赐之诗曰：「昭裔登庸汝未登，凤池鸡树冷如冰。如何且作宣徽使，免被人呼粥饭僧。」《南部新书》癸。

## 唐朝美

1. []{#唐轶三十二-唐朝美-1}
见后唐庄宗[18](#唐轶三十一-后唐庄宗-18)。

## 王仲举

1. []{#唐轶三十二-王仲举-1}
王仲举，营道人。母尝梦挟两子入月。仲举修进士业，长兴二年赴举，谒秦王，登第后有诗谢秦王曰：「三千里外抛渔艇，二十人前折桂枝。」太平兴国中，仲举有子曰嗣全，亦中进士第。乃挟两子入月之祥。《青琐集》（《五代诗话》二）。又《诗话总龟》前集三四引。

## 周玄豹

1. []{#唐轶三十二-周玄豹-1}
周玄豹，燕人。少为僧，其师有知人之鉴，从游十年，不惮辛苦，遂传其秘，还乡归俗。卢程为道士，与同志三人谒之，玄豹退谓人曰：「适二君子明年花发，俱为故人，唯彼道士，它年甚贵。」来岁，二人果睹零落，卢果登庸。后归晋阳，张承业犹重之，言事多中。承业俾明宗易衣，列于诸校之下，以它人请之，曰：「此非也。」玄豹指明宗于末缀曰：「骨法非常，此为内衙太保乎？」或问前程，唯云末后为镇帅。明宗夏皇后方事巾栉，有时忤旨，大犯槚楚，玄豹曰：「此人有藩侯夫人之相，当生贵子。」其言果验。凡言吉凶，莫不神中，事多不载。明宗自镇师入纂，谓侍臣曰：「周玄豹昔曾言朕事，诸有征，可诏北京津置赴阙。」赵凤曰：「袁、许之事，玄豹所长，若诏至辇下，即争问吉凶，恐近于妖惑。」乃令就赐金帛，官至光禄卿。年八十而终。又闻尝与蜀高祖预说符命嗣主，至于云龙将相，其言无不符验，果异乎哉！《北梦琐言》一九。又《广记》二二三引。

2. []{#唐轶三十二-周玄豹-2}
见孟昶[1](#唐轶三十八-孟昶-1)。

## 程紫霄

1. []{#唐轶三十二-程紫霄-1}
左街僧录惠江，威仪程紫霄，俱捷，每相嘲诮。江素充肥，会暑袒露，霄忽见之曰：「僧录琵琶腿。」江曰：「先生觱篥头。」又见骆驼数头，霄见一大者曰：「此必头陀也。」江曰：「此辈滋息，亦有先后。此则是先生者，非头陀也。」《纪异录》（《类说》一二）。

2. []{#唐轶三十二-程紫霄-2}
道家有言三尸，或谓之三彭，以为人身中皆有是三虫，能记人过失，至庚申日乘人睡去而谗之上帝。故学道者至庚申日辄不睡，谓之守庚申，或服药以杀三虫。……且唐末犹有道士程紫霄，一日，朝士会终南太极观守庚申，紫霄笑曰：「三尸何有？此吾师托是以惧为恶者尔。」据壮求枕，作诗以示众曰：「不守庚申亦不疑，此心长与道相依。玉皇已自知行止，任尔三彭说是非。」投笔，鼻息如雷。《避暑录话》下。《纪异录》（《类说》一二）。

## 诚　慧

1. []{#唐轶三十二-诚慧-1}
五台山僧诚慧，其徒号为降龙大师。镇州大水，坏其南城，诚慧曰：「彼无信心，吾使一小龙警之。」自言能役使毒龙故也。同光初到阙，权贵皆拜之，唯郭崇韬知其为人，终不设拜。京师旱，迎至洛下祈雨，数旬，无征应。或以焚燎为闻，惧而潜去，至寺惭恚而终。建塔号法雨大师，何其谬也！《北梦琐言》一九。《续世说》六。

## 体　静

1. []{#唐轶三十二-体静-1}
后唐同光三年，体静禅师住郡城东山华严寺，未几，庄宗征入辇下。众僧看经，惟师与徒众不看，帝问师：「为甚不看经？」师曰：「道泰不传天子令，时清休唱太平歌。」帝曰：「众徒为甚也不看？」师曰：「狮子窟中无异兽，象王行处绝狐踪。」帝曰：「众僧为甚看经？」师曰：「水母元无眼，求食须赖虾。」帝曰：「师是后生，为甚却称长老？」师曰：「三岁国家龙凤种，百年殿下老朝臣。」《闽中考》（《五代诗话》八）。

## 李赞华

1. []{#唐轶三十二-李赞华-1}
东丹王，契丹天皇王之弟，号人皇王，名突欲。后唐长兴二年，投归中国，明宗赐姓李，名赞华。善画本国人物鞍马，多写贵人酋长，胡服鞍勒，率皆珍华，然而马尚丰肥，笔乏壮气。《图画见闻志》三。《宣和画谱》八。《图绘宝鉴》二。

2. []{#唐轶三十二-李赞华-2}
见韩淑妃[1](#唐轶三十一-韩淑妃-1)。

## 卢文进

1. []{#唐轶三十二-卢文进-1}
卢文进，范阳人，少从军，身长八尺，姿貌伟异，名振燕蓟。庄宗连兵于两河，屡战获胜，一夕忽败夜走，马坠涧中，才及水，一跃而出。明日视之，乃郡之黑龙潭，绝岸高险，深不可测。文进知有神助己，气因复振，收余众，会食于野。一巨蛇长十丈余，径至坐所，众皆奔避，独文进不动，蛇引首及膝，文进以匕筯取食饲之讫，蛇蜿蜒方去。奔败之余，物情疑阻，举众入契丹。虏主厚遇，使率兵救镇、冀，又与庄宗连战。明宗即位，老思南土，部曲皆华人，复还中国。明宗亲加宴劳，因诏得封大将军。八十二，无病卒。卒之日，星殒于寝，大如杯，文进嘘赤光丈余，与星相接。《玉壶清话》六。马令《南唐书》一二。《十国春秋》二四。

2. []{#唐轶三十二-卢文进-2}
范阳卢文进自云尝偕契丹入绝塞，射猎以给军食。一日昼晦，星象灿然，众皆惧，捕得番人，曰：「吾国以为常也。」顷之，景复开朗。《江南余载》下。

3. []{#唐轶三十二-卢文进-3}
卢文进，幽州人也。至江南，李氏封范阳王。尝云：陷契丹中，屡入绝塞。正昼方猎，忽天色晦黑，众星灿然。问蕃人，云：「所谓笪却日也。以此为常。」顷之乃明，方午也。又云：尝于无定河见人胫骨一条，大如柱，长可七尺。《南部新书》癸。陆游《南唐书》九。《十国春秋》二四。

## 冯　道

1. []{#唐轶三十二-冯道-1}
冯长乐七岁吟《治圃诗》云：「已落地花方遣扫，未经霜草莫教锄。」仁厚天性全生灵性命，已兆于此。《陈辅之诗话》（《类说》五七）。

2. []{#唐轶三十二-冯道-2}
道在晋天福中为上相，诏赐生辰器币。道以幼属乱离，早丧父母，不记生日，恳辞不受。《容斋随笔》三笔九。

3. []{#唐轶三十二-冯道-3}
宰相冯道形神庸陋，一旦为丞相，士人多窃笑之。刘岳与任赞偶语，见道行而复顾，赞曰：「新相回顾何也？」岳曰：「定是忘持《兔园册》来。」道之乡人在朝者，闻之告道，道因授岳秘书监，任赞授散骑常侍。北中村墅多以《兔园册》教童蒙，以是讥之。然《兔园册》乃徐庾文体，非鄙朴之谈，但家藏一本，人多贱之也。《北梦琐言》一九。

4. []{#唐轶三十二-冯道-4}
冯道对：「太子食有邪蒿，师傅以其名邪，令去之。况人事乎？」上退，问群臣「邪蒿」之义，范延光对：「无名之役，不急之务，且宜罢之。」自安重诲伏诛，而宦者孟汉琼连宫掖之势，居中用事，人皆惮之。因宰臣奏对，延光等深言邪蒿、春冰、虎尾之戒，欲惊悟上意也。上圣体乖和，冯道对：「寝膳之间，动思调衞。」因指御前果实曰：「如食桃不康，翌日见李而思戒可也。」初，上因御李，暴得风虚之疾，冯道不敢斥言，因奏事讽悟上意。《北梦琐言》二〇。《后唐史》（《御览》九六七）。

5. []{#唐轶三十二-冯道-5}
明宗谓侍臣曰：「冯道纯俭。顷在德胜寨，所居一茅庵，与从人同器而食，卧则刍藁一束，其心晏如。及以父忧退归乡里，自耕耘樵采，与农夫杂处，不以素贵介怀。真士大夫也。」《北梦琐言》一九。

6. []{#唐轶三十二-冯道-6}
晋天福三年与戎和。晋祖曰：「当遣辅相为使。」赵莹、桑维翰同堂，皆未言，以戎虽通好而反复难测，咸惧于将命。冯道与诸公中书食讫，分厅堂吏前白道言北使事，吏人色变手颤。道索纸一幅，书云：「道去。」即遣写敕。属吏泣下。道遣人语妻子，不复归家，舍都亭驿，不数日即行。晋祖饯，语以家国之故，烦耆德使远，自酌卮酒饮之。虏以道有重名，欲留之，命与其国相同列，所赐皆等。戎赐臣下以牙笏及腊月赐牛头，皆为殊礼，道皆得之，以诗谢云：「牛头偏得赐，象笏更容持。」戎甚喜，潜谕留之。道曰：「两朝皆臣，岂有分别？」赐悉市薪炭，云：「北地寒，老年不堪。」及还京师，作诗五章以述北使之意。其首章云：「去年今日奉皇华，只为朝廷不为家。殿上一杯天子泣，门前双节国人嗟。龙荒冬往时时雪，兔苑春归处处花。上下一行如骨肉，几人身死掩风沙。」虏中大寒，赐锦袄、貂袄、羊狐貂衾各一。每入谒，悉服四袄衣，宿馆中，并覆三衾。诗曰：「朝披四袄专藏手，夜盖三衾怕露头。」《丛苑》（《诗话总龟》前集一）。《谈苑》（《类说》五三）。

7. []{#唐轶三十二-冯道-7}
道凡得赐，悉市薪炭，云：「北地苦寒，老年所不堪，当为之备。」戎人颇感其意，乃遣归。道三上表乞留，固遣，始去，更住月余。既行，所至留驻，凡两月出境，即驰归。左右曰：「得生还，恨无羽翼，公独宿留，何也？」道曰：「戎人多诈，总急还，以彼筋脚，一夕即追及，亦何可脱，但徐缓，即不能测矣。」《谈苑》（《类说》五三）。

8. []{#唐轶三十二-冯道-8}
晋开运中，冯道方在中书，有人于市中牵一驴，以片幅大署其面曰「冯道」二字。道之亲知见而白焉。道徐曰：「天下同名姓人有何限，但虑失驴访主，又何怪哉！」其大度如此。《闲谈录》（张本《说郛》一四）。

9. []{#唐轶三十二-冯道-9}
见和凝[9](#唐轶三十三-和凝-9)。

10. []{#唐轶三十二-冯道-10}
冯道之镇同州也，有酒务吏乞以家财修夫子庙，道以状付判官参详其事。判官素滑稽，因以一绝书之，判后云：「荆棘森森遶杏坛，儒官高贵尽偷安。若教酒务修夫子，觉我惭惶也大难。」道览之有愧色，因出俸重创之。《五代史补》三。《古今诗话》（《诗话总龟》前集三七）。

11. []{#唐轶三十二-冯道-11}
见张灿[1](#唐轶三十三-张灿-1)。

12. []{#唐轶三十二-冯道-12}
周太祖在汉隐帝朝为枢密使，将兵伐河中李守贞，时冯道守太师不与朝政，以疾请告。周祖谒道于私第，问伐蒲策，道辞以不在其位，不敢议国事。周祖固问之，道不得已，谓周祖曰：「祖公颇知博乎？」时周祖始兼平章事。周祖微时好蒱博，屡以此抵罪，疑道讥己，勃然变色。道曰：「是行亦犹博也。夫博，财多者气豪而胜，财寡者心怯而输。守贞在晋，累典禁兵，自为军情附己，遂谋反耳。今相公诚能不惜官钱，广施恩爱，明其赏罚，使军心许国，则守贞不足虑也。」周祖曰：「恭闻命矣。」故伐蒲之役，周祖以便宜从事，卒成大功，然亦军旅归心，终移汉祚。又周祖自邺起兵赴阙，汉隐帝兵败，遇害于刘子陂。周祖入京师，百官谒〔之〕。周祖见道，犹设拜，意道便行推戴。道受拜如平时，徐曰：「侍中此行不易。」时周祖兼侍中。周祖气沮，故禅代之谋稍缓。及请道诣徐州册湘阴公为汉嗣，道曰：「侍中由衷乎？」周祖设誓，道曰：「莫教老夫为缪语〔人。」及行，谓人曰：「平生不缪语，〕今为缪语人。」《五代史阙文》。又《通鉴考异》三〇引。

13. []{#唐轶三十二-冯道-13}
郭忠恕七岁童子及第，富有文学，尤工篆隶。尝有人于龙山得鸟迹篆，忠恕一见辄诵如宿习。干祐中，湘阴公镇徐州，辟为推官。周祖之入京师也，少主崩于北岗，周主命宰相冯道迎湘阴公，将立之。至宋州，高祖已为三军推戴，忠恕知事变，乃正色责道曰：「令公累朝大臣，诚信著于天下，四方谈士，无贤不肖，皆以为长者。今一旦返作脱空汉，前功业并弃，令公之心安乎？」道无言对。忠恕因劝湘阴公杀道以奔河东，公犹豫未决，遂及于祸。忠恕窜迹久之。《五代史补》五。《续释常谈》（张本《说郛》三五）。《十国春秋》一〇八。

14. []{#唐轶三十二-冯道-14}
见周世宗[9](#)。

15. []{#唐轶三十二-冯道-15}
冯瀛王道之在中书也，有举子李导投贽所业。冯相见之，戏谓曰：「老夫名道，其来久矣，加以累居相府，秀才不可谓不知，然亦名导，于礼可乎？」李抗声对曰：「相公是无寸底道字，小子是有寸底导字，何谓不可也？」公笑曰：「老夫不惟名无寸，诸事亦无寸，吾子可谓知人矣。」了无怒色。《五代史补》五。

16. []{#唐轶三十二-冯道-16}
冯道曰：「吾三入相，每不及前，以擢任亲故知之。初入能用至丞郎，再入能用至遗补，三入不过州县，是宰辅之权日轻也。」《幕府燕闲录》（《类说》一九）。

17. []{#唐轶三十二-冯道-17}
赵凤女嫁冯道子，道夫人常怒之。凤使乳媪诉之，累数百言，道但云：「传语亲公，今日好雪。」《吹剑录》。《南村辍耕录》六。

18. []{#唐轶三十二-冯道-18}
冯瀛王性仁厚，家有一池，每得鱼放池中。其子监丞每窃钓之，瀛王闻之不悦，于是高其墙垣，钥其门户，作一诗书其门曰：「高却垣墙钥却门，监丞从此罢垂纶。池中鱼鼈应相贺，从此方知有主人。」《诗话总龟》前集四〇。

19. []{#唐轶三十二-冯道-19}
五代时冯瀛王门客讲《道德经》，首章有「道可道，非常道」，门客见「道」字是冯名，乃曰：「不敢说可不敢说，非常不敢说。」《籍川笑林》（《类说》四九）。

20. []{#唐轶三十二-冯道-20}
同州澄城县有九龙庙，然只一妃耳，土人云冯瀛王之女也。夏县司马才仲戏题诗云：「身既事十主，女亦妃九龙。」过客读之，无不一笑。《嬾真子》一。

## 冯　吉

1. []{#唐轶三十二-冯吉-1}
冯瀛王道，德度凝厚，事累朝，体貌山立。其子吉，特浮俊无检，为少卿。善琵琶，妙出乐府，世无及者。父酷戒之，略无少悛。一日家宴，因欲辱之，处贱伶之列，众执器立于庭，奏数曲罢，例以缠头缣镪随众伶给之。吉置缣镪于左肩，抱琵琶，按膝长跪，厉声呼谢而退，家人大笑于箔，回首谓父曰：「能为吉进此技于天子否？」凡宾僚饮聚，长为不速，酒酣即弹，弹罢起舞，舞罢作诗，昂然而去，自谓曰「冯三绝」。《玉壶清话》二。《渑水燕谈录》一〇。《宋朝事实类苑》六四。

2. []{#唐轶三十二-冯吉-2}
冯吉，瀛王道之子，能弹琵琶，以皮为弦。世宗尝令弹于御前，深欣善之，因号其琵琶曰「绕殿雷」也。道以其惰业，每加谴责，而吉攻之愈精。道益怒，凡与客饮，必使庭立而弹之，曲罢或赐以束帛，命背负之，然后致谢。道自以为戒勗极矣，吉未能悛改，既而益自若。道度无可奈何，叹曰：「百工之司艺而身贱，理使然也。此子不过太常少卿耳。」其后果终于此。《五代史补》五。

3. []{#唐轶三十二-冯吉-3}
见冯道[18](#唐轶三十二-冯道-18)。

# 唐人轶事汇编卷三十三

## 桑维翰

1. []{#唐轶三十三-桑维翰-1}
见马希范[1](#唐轶三十八-马希范-1)。

2. []{#唐轶三十三-桑维翰-2}
见张全义[4](#唐轶三十二-张全义-4)。

3. []{#唐轶三十三-桑维翰-3}
石晋桑维翰身短面广，每对鉴自叹曰：「七尺之身，何如一尺之面？」登第，同牓四人。秦王幕客陈保极戏谓人曰：「今岁三个半人及第。」以维翰短陋，故谓之半人也。《续世说》六。

4. []{#唐轶三十三-桑维翰-4}
桑维翰草莱时，语友人：「吾有富贵在造物，未还三债，是以知之。上债钱货，中债妓女，下债书籍。」既而铁砚功成，一日，酒后谓亲密曰：「吾始望不及此，当以数语劝子一杯。」其人满酌而引，公云：「吾有三悦而持之，一曰钱，二曰妓，三曰不敢遗天下书。」公徐云：「吾衒露太甚，自罚一觥。」《清异录》上。

5. []{#唐轶三十三-桑维翰-5}
唐明宗诏张从宾发河南兵数千击范延光，遂与延光同反，引兵入洛阳，又扼汜水关，将逼汴州。时羽檄纵横；从官在大梁者，无不汹惧，独桑维翰从容指画军事，神色自若，接对宾客，不改常度，众心差安。维翰尝一制指挥节度使十五人，无敢违者，时人服其胆略。《续世说》三。　案：据史书，「唐明宗」当为「晋高祖」之误。

6. []{#唐轶三十三-桑维翰-6}
苏氏《闲谈录》：桑中令维翰尝谓交亲曰：「凡居宰相职后，有似着新鞋袜，外望虽好，其中甚不快活。」《续释常谈》（张本《说郛》三五）。

7. []{#唐轶三十三-桑维翰-7}
石晋崔棁知贡举，有进士孔英者，行丑而才薄，宰相桑维翰深恶之，及棁将鏁院来辞，维翰曰：「孔英来也。」盖柅之也。棁性纯直，因默记之，遂放及第。牓出，人皆喧哗。维翰举手自抑其首者数四，盖悔言也。《续世说》七。

8. []{#唐轶三十三-桑维翰-8}
桑维翰寿辰，韦潜德献太湖石一块，上有镌字金饰，曰「宠僊」。《清异录》上。

9. []{#唐轶三十三-桑维翰-9}
见冯玉[2](#唐轶三十三-冯玉-2)。

10. []{#唐轶三十三-桑维翰-10}
魏公桑维翰尹开封，一日，尝中夜于正寝独坐，忽大惊悸，如有所见，向空厉声云：「汝焉敢此来！」如是者数四。旬日愤懑不已，虽贴体亦不敢有所发问。未几，梦己整衣冠，严车骑，将有所诣，就乘之次，忽所乘马亡去，追寻莫知所在。既寤，甚恶之。不数日及难。《玉堂闲话》（《广记》一四五）。

11. []{#唐轶三十三-桑维翰-11}
见后晋出帝[1](#唐轶三十一-后晋出帝-1)。

12. []{#唐轶三十三-桑维翰-12}
桑维翰形貌甚怪，往往见之者失次。张彦泽素以骁勇称，每谒候，虽冬月，未尝不雨汗。及中渡变生，彦泽引蕃部至，欲逞其威，乃领众突入开封府，弓矢乱发，且问：「桑维翰安在？」维翰闻之，乃厉声曰：「吾为大臣，使国家如此，其死宜矣。张彦泽安得无礼！」乃升厅安坐，谓彦泽曰：「汝有何功，带使相已临方面，当国家危急，不能尽犬马之力以为报効，一旦背叛，助戎狄作威为贼，汝心安乎？」彦泽覩其词气慨然，股栗不敢仰视，退曰：「吾不知桑维翰何人，今日之下，威棱犹如此，其再可见耶！」是夜，令壮士就府缢杀之。当维翰之缢也，犹瞋目直视，嘘其气再三，每一嘘皆有火出，其光赫然，三嘘之外，火尽灭，就视则奄然矣。《五代史补》三。

13. []{#唐轶三十三-桑维翰-13}
凤尾袍者，相国桑维翰时未仕缊衣也，谓其䍀缕穿结，类乎凤尾。《清异录》下。

14. []{#唐轶三十三-桑维翰-14}
桑维翰服蝉翼纱、大人帽，庶表四方，名为「化巾」。《清异录》下。

## 冯　玉

1. []{#唐轶三十三-冯玉-1}
冯玉尝为枢密使。有朝使马承翰，素有口辩，一旦持刺来谒玉，玉览刺辄戏曰：「马既有汗，宜卸下鞍。」承翰应声曰：「明公姓冯，可为死囚逢狱。」玉自以言失，遽延而谢之。《五代史补》四。

2. []{#唐轶三十三-冯玉-2}
石晋桑维翰与冯玉同在中书，会舍人卢槚秩满，玉乃下笔除槚工部侍郎。维翰曰：「词臣除此官稍慢，恐外有所议。」因不署名。属维翰休假，玉竟除之，由此尤不相协。玉以语激少帝，出维翰为开封尹。或谓玉：「桑公元老，奈何使之尹京，亲细猥之事？」玉曰：「恐其反尔。」曰：「儒生安得反？」曰：「纵不自反，恐其教人尔。」《续世说》一一。　按：「卢槚」，新、旧《五代史》并作「卢价」。

## 和　凝

1. []{#唐轶三十三-和凝-1}
晋相和凝，少年时好为曲子词，布于汴洛。洎入相，专托人收拾焚毁不暇。然相国厚重有德；终为艳词玷之。契丹入夷门，号为「曲子相公」，所谓好事不出门，恶事行千里。士君子得不戒之乎？《北梦琐言》六。《实宾录》一。

2. []{#唐轶三十三-和凝-2}
五代和鲁公凝长于歌诗，初辟征西从事，军务之余，往往为歌篇。诏使往来，传于都下，当时籍籍，以为宫体复生。俄而时主知之，遣中使驰驿索《宫词》百首，即日上焉。其间有云：「遥望青青河畔草，几多归马与休牛。」又云：「赤子颙颙瞻父母，已将仁德比乾坤。」又云：「越溪姝丽入深宫，俭素皆持马后风。尽道君王修圣德，不劳辞辇与当熊。」使事中的，有风人之作。《东原录》。

3. []{#唐轶三十三-和凝-3}
和鲁公凝有艳词一编，名《香奁集》。凝后贵，乃嫁其名为韩偓，今世传韩偓《香奁集》，乃凝所为也。凝生平著述，分为《演纶》、《游艺》、《孝悌》、《疑狱》、《香奁》、《籯金》六集。自为《游艺集》序云：「予有《香奁》、《籯金》二集，不行于世。」凝在政府，避议论，讳其名；又欲后人知，故于《游艺集》序（述）〔实〕之，此凝之意也。予在秀州，其曾孙和惇家藏诸书，皆鲁公旧物，末有印记甚完。《梦溪笔谈》一六。《事实类苑》三九。案《韵语阳秋》五、《遯斋闲览》（《苕溪渔隐丛话》前集二三）并辨沈括此说为误，后人多从之。

4. []{#唐轶三十三-和凝-4}
范鲁公质举进士，和凝相主文，爱其私试，因以登第。凝旧在第十三人，谓公曰：「君之辞业合在甲选，暂屈为第十三人，传老夫衣钵，可乎？」鲁公荣谢之。后至作相，亦复相继。时门生献诗有「从此庙堂添故事，登庸衣钵亦相传」之句。《玉壶野史》六。《古今诗话》（《诗话总龟》前集三八）。《邵氏闻见录》七。《渑水燕谈录》六。《纪异录》（《类说》一二）。《西溪丛语》下。《容斋四笔》四。

5. []{#唐轶三十三-和凝-5}
和岘，字晦仁。父凝，晋宰相、太子太傅、鲁国公。岘生之年，会凝入翰林，加金紫，知贡举。凝喜曰：「我平生美事，三者并集。此子宜于我矣，且名之曰三美。」《范蜀公蒙求》（《宋朝事实类苑》二四）。又《锦绣万花谷》前集一八、《古今合璧事类备要》前集三二引。

6. []{#唐轶三十三-和凝-6}
石晋和凝为端明殿学士，大署其门「不通宾客」。前耀州圑练推官襄邑张谊致书于凝，以为切近之职，为天子耳目，宜周知四方利病，奈何拒绝宾客？身为便，如负国何？凝奇之。《续世说》三。

7. []{#唐轶三十三-和凝-7}
和鲁公上巳日修禊事于济汶之上。或曰：「长津之内，游舸甚繁，击鼓鸣榔之下，必起飞鳐而惊睡龙。」俄有渔者获一巨鱼，长丈余，其围数尺，斑首赤喙，刀鬣骨鳞，遂赎而放之。或谓曰：「子欲望负足乎？」鲁公曰：「豫且之箭，前编所遗，但惜其救早之功未展，不可随泥𫚢沙䲡同鲙也。」且为《放鱼歌》，有云：「骨鳞骨□皆龙子。」时张昭远称之云：「解束缚之雠，愿登贤相。」盖志形于词也。后为右揆。《东原录》。

8. []{#唐轶三十三-和凝-8}
和鲁公慷慨厚德，每滑稽，则哄堂大笑。时博士杨永符能草圣，有省郎闻鲁公笑声，戏谓杨曰：「丞相口欢笑。」永符曰：「予忝事笔墨，方挥扫之际，亦谓太博手怒耶？」《清异录》下。

9. []{#唐轶三十三-和凝-9}
故老能言五代时事者云：冯相道、和相凝同在中书，一日，和问冯曰：「公靴新买，其直几何？」冯举左足示和曰：「九百。」和性褊急，遽回顾小吏云：「吾靴何得用一千八百？」因诟责久之。冯徐举其右足曰：「此亦九百。」于是哄堂大笑。时谓宰相如此，何以镇服百僚。《归田录》一。

10. []{#唐轶三十三-和凝-10}
和凝在朝，率同列递日以茶相饮，味劣者有罚，号为汤社。《清异录》下。

11. []{#唐轶三十三-和凝-11}
和鲁公尝以春社遗节馔用奁，惟一新样大方碗，覆以剪镂蜡春罗。椀内品物不知其几种也，物十而饭二焉，禁庭社日为之，名「辣骄羊」。《清异录》下。

12. []{#唐轶三十三-和凝-12}
和鲁公有白方砚，通明无纤翳，得之于峨嵋比丘。公自题砚室曰「雪方池」。《清异录》下。

## 吕琦　赵玉

1. []{#唐轶三十三-吕琦-1} []{#唐轶三十三-赵玉-1}
吕兖为沧州节度判官，刘守光攻陷沧州，兖被擒，族诛。子琦年十五，将就戮，有赵玉者，幽蓟义士也，久游兖门，见琦临危，绐谓监刑者曰：「此子，某之同气也，幸无滥焉。」乃引之俱去。琦病足，玉负之而行，逾数百里，变姓名，乞食于路，乃免于祸。琦仕石晋，至兵部侍郎，高祖将以琦为相，忽遇疾而逝。常以玉免己于难，欲厚报之。玉遇疾，琦亲为扶持，供其医药，玉卒，代其家营葬事。玉之子曰文度，既孤而幼，琦诲之甚笃。及其成人，登进士第，寻升宦路，琦之力也。时议者以非玉之义，不能存吕氏之嗣；非琦之仁，不能抚赵氏之孤；惟仁义，二公得之。燕赵之士流为美谈。《续世说》一。《厚德录》四。

## 李　瀚

1. []{#唐轶三十三-李瀚-1}
李瀚及第于和凝相牓下，后与座主同任学士。会凝作相，瀚为承旨，适当批诏。次日，于玉堂辄开和相旧阁，悉取图书器玩，留一诗于榻，携之尽去，云：「座主登庸归凤阁，门生批诏立鳌头。玉堂旧阁多珍玩，可作西斋润笔不？」《玉壶清话》二。《古今诗话》（《诗话总龟》前集三）。《续翰林志》。《五代史》（《广卓异记》一三）。　案：李瀚，《古今诗话》、《旧五代史》并作李澣，《广卓异记》引作李浣。

2. []{#唐轶三十三-李瀚-2}
李瀚有逸才，每作文则笔不停辍，而性嗜酒。杨凝式尝受诏撰钱镠碑，自以作不逮瀚，于是多市美酒召瀚饮，俟其酣，且使代笔。经宿而成，凡一万五千字，莫不词理典赡。凝式叹伏久之。少主入蕃也，宰相冯道等至镇州，戎主皆放还。瀚时为翰林院学士，北主以其才特留之，竟卒于蕃中。其后人有得其文集者，号曰《丁年集》，盖取苏武丁年奉使之义。《五代史补》三。

## 殷　鹏

1. []{#唐轶三十三-殷鹏-1}
梁均王，晋天福中始葬，故妃张氏独存。考功员外殷鹏为志文曰：「七月有期，不见望陵之妾；九疑无色，空余泣竹之妃。」后唐武皇师还渭北，不获入觐，幙客李龚吉作违离表云：「穴禽有翼，听舜乐以犹来；天路无梯，望尧云而不到。」五代之季，工翰墨者，无以过此也。《文昌杂录》六。《续世说》九。　案：殷鹏《文昌杂录》避宋讳作「商鹏」。

## 祭　壳

1. []{#唐轶三十三-祭壳-1}
祭壳，开运中为词臣。时北戎来侵，晋杨光远以青州大将为节帅，卒，少帝命壳艸文以祭之。壳立具艸以奏曰：「汉北有不宾之寇，山东起伐叛之师。云阵未收，将星先落。」少帝甚激赏。《杨文公谈苑》（张本《说郛》二一）。

## 吴承范

1. []{#唐轶三十三-吴承范-1}
〔吴〕承范以禀赋敦厚，时宰屡有荐延，言可大用，公台之望日隆矣。每盛暑，必危坐奥室，加以纯緜，虑有寒湿之疾，其自重也如此。卒不登用，其命也夫。《续翰林志》下。

## 薛　融

1. []{#唐轶三十三-薛融-1}
石晋高祖时，高行周奏修洛阳宫，谏议大夫薛融谏曰：「今宫室虽经焚毁，犹侈于帝尧之茅茨；所费虽寡，犹多于汉文之露台。况魏城未下，公私窘困，诚非陛下修宫室之日。请俟海内平宁，营之未晚。」上纳其言，仍赐诏褒之。《续世说》一○。

## 杨凝式

1. []{#唐轶三十三-杨凝式-1}
杨凝式父涉，为唐宰相。太祖之篡唐祚也，涉当送传国玺，时凝式方冠，谏曰：「大人为宰相，而国家至此，不可谓之无过，乃更手持天子印绶以付他人，保富贵，其如千载之后云云何？其宜辞免之。」时太祖恐唐室大臣不利于己，往往阴使人来探访群议，绅之士及祸甚众。涉常不自保，忽闻凝式言，大骇曰：「汝灭吾族！」于是神色沮丧者数日。凝式恐事泄，即日遂佯狂。时人谓之「杨风子」也。《五代史补》一。《游宦纪闻》一〇。《邵氏闻见录》一六。《容斋三笔》一六。《瓮牖闲评》二。

2. []{#唐轶三十三-杨凝式-2}
杨少师凝式，正史有传。博总经籍，能文工书，其笔力健，自成一家体。襟量恢廓，居常自负，既不登大用，多佯狂以自秽。时班行潜目之为杨风子。在洛多游僧寺道观，遇水石松竹清凉幽胜之地，必逍遥畅适，吟咏忘归，故寺观墙壁之上，笔迹多满，僧道等护而宝之。院僧有少师未留题咏之处，必先粉饰其壁，洁其下，俟其至。若入院见其壁上光洁可爱，即箕踞顾视，似若发狂，引笔挥洒，且吟且书，笔与神会，书其壁尽，方罢，略无倦怠之色。游客覩之，无不叹赏。故冯瀛王次子少吉尝于寺壁留题曰：「少师真迹满僧居，祇恐钟王也不如。为报远公须爱惜，此书书后更无书。」进士安鸿渐题云：「端溪石砚宣城管，王屋松烟紫兔毫。更得孤卿老书札，人间无此五般高。」石晋时，张相从恩自南院宣徽使官才检校司徒，权西京留守，到洛城后未久，少师自东京得假往洛阳，夜宿中牟县，时申、未间，飞蝗蔽日，自东京而至。又明日，至郑州，是晚飞蝗小至。次日荥阳，飞蝗亦至荥阳。适有乘传往洛中者，少师附书并一绝先次赠洛阳居守张公，略曰：「押领蝗虫向洛京，合消居守远相迎」云云。及到洛数日，少师寄诗上张相云：「南院司徒镇洛京，未经三月政声成。四方群后皆如此，端坐庸夫见太平。」张公知其贫，赠遗甚厚。杨之居在府衙西门咫尺，寻常入府，篮舆在前，牵马在后，少师策杖冠褐，数十步后徐行随之，见者笑而不测之。此佯狂之一也。常近冬，居家未挟纩，少师安然不之问。一旦，故旧自西回，行李甚伟，杨以书诉贫。故旧凌晨来候之，仍于通利店内先寄物中，留䌷五十匹、绢百匹，书送于杨，请货易以略备冬服。少师得䌷与绢，䌷尽送修行尼寺造袜，施数寺僧尼，绢尽送南禅、大字两院，请饭僧。宅中骨肉已有寒色，老女使闻施僧，嗟讶有泣者，少师笑而不言。数月，居守知之，召女工辈，依杨宅之家口数，大小悉造绵衣无阙者，造成送之。少师见送衣至，笑谓宅中曰：「我故知留守公送衣来尔。」此亦不测其心，佯狂之二也。寻常每出，上马至大门外，前驱者请所访，杨与一老仆语曰：「今日好向东游广爱寺。」老仆曰：「不如向西游石壁寺。」少师举鞭曰：「且游广爱寺。」鞭马欲东。老仆曰：「且向西游石壁寺。」少师徐曰：「且游石壁寺。」闻者窃笑之。此皆佯狂之事也。有谈歌妇人杨苎罗，善合生杂嘲，辨慧有才思，当时罕与比者。少师以姪女呼之，每令讴唱，言词捷给，声韵清楚，真秦青、韩娥之俦也。少师以姪女呼之，盖念其聪俊也。时僧云辨能俗讲，有文章，敏于应对，若祀祝之辞，随其名位高下，对之立成，千字皆如宿搆。少师尤重之。云辨于长寿寺五月讲，少师诣讲院，与云辨对坐，歌者在侧。忽有大蜘蛛于簷前垂丝而下，正对少师于僧前，此句有脱字。云辨笑谓歌者曰：「试嘲此蜘蛛，如嘲得著，奉绢两匹。」歌者更不待思虑，应声嘲之，意全不离蜘蛛，而嘲戏之辞正讽云辨。少师闻之绝倒，久之，大叫曰：「和尚，取绢五匹来。」云辨且笑，遂以绢五匹奉之。歌者嘲蜘蛛云：「吃得肚鑍撑，寻丝绕寺行。空中设罗网，祇待杀众生。」盖讥云辨体肥而肚大故也。云辨师名圆鉴，后为左街司录，久之迁化。少师于西京寺观壁上书札甚多，人闲所收真迹绝少。其寺观所书壁，僧道相承保护之。至兴国九年，大水湮没，墙壁摧坏，十无一存。可为惜之，可为惜之！《洛阳绅旧闻记》一。又《诗话总龟》前集四、三八引。《游宦纪闻》一〇。

3. []{#唐轶三十三-杨凝式-3}
黄秘书长睿父之子诏，纪其尊人建炎庚戌在平江围城中失去杨凝式书一册，并其先人手书杨传，以无别本，念念不忘。是岁四月，复寓饶之德兴太宁资福寺，偶录遗文，遂见之，喜甚。予偶得其本，恐终失坠，今纪其年谱、家谱、传赞于此。唐咸通十四年癸巳，凝式是年生，故题识多自称癸巳人。唐天祐四年丁卯，是年夏，朱全忠篡唐，凝式谏其父唐相涉，宜辞押宝使，涉惧事泄，凝式自此遂阳狂。时年三十。《五代史补》言时年方弱冠，误也。……凝式虽仕历五代，以心疾闲居，故时人目以风子。其笔迹遒放，宗师欧阳询与颜真卿，而加以纵逸。既久居洛，多遨游佛道祠，遇山水胜概，辄留连赏咏，有垣墙圭缺处，顾视引笔，且吟且书，若与神会。率宝护之。其号或以姓名，或称癸巳人，或称杨虚白，或称希维居士，或称关西老农。其所题后，或真或草，或不可原诘，而论者谓其书自颜中书后一人而已。……凝式诗什，亦多杂以诙谐。少从张全义辟，故作诗纪全义之德云：「洛阳风景实堪哀，昔日曾为瓦子堆。不是我公重葺理，至今犹自一堆灰。」它类若此。……其题壁有「院似禅心静，花如觉性圆。自然知了义，争肯学神仙。」清丽可喜也。尹洛者皆当时王公，凝式或傲然不以为礼，尹亦以其耆俊狂直，不之责也。凝式本名家，既不遇时，而唐、梁之际，以节义自立，襟量宏廓，竟免五季之祸，以寿考终。洛阳诸佛宫，书迹至多，本朝兴国中，三川大寺刹率多颓圮，翰墨所存无几，今有数壁存焉。士大夫家亦有爱其书帖者，皆藏弆以为清玩。世以凝式行书颇类颜鲁公，故谓之颜杨云。《游宦纪闻》一〇。

4. []{#唐轶三十三-杨凝式-4}
少师杨凝式书画独步一时，求字者纸轴堆叠，若垣壁。少师见则浩叹曰：「无奈许多债主，真尺二冤家也。少时怪阎立本戒子弟勿习丹青，年长以来始觉以能为累。」《清异录》下。

5. []{#唐轶三十三-杨凝式-5}
其书法自颜、柳以入二王之妙。居洛阳延福坊，每出，导从舆马在前，多步行于后。一日欲游天官寺，从者曰：「曷往广爱寺？」亦从之。今两寺壁间题字为多。多宝塔院有遗像尚存。近岁刘寿臣为留台，于故按牍中得少师自书假牒十数纸，皆楷法精绝。世论少师书以行草为长，误矣。《邵氏闻见录》一六。

6. []{#唐轶三十三-杨凝式-6}
杨凝式仕后唐、晋、汉间，落魄不自检束，自号杨风子，终能以智自完。书法高妙，杰出五代，可与颜、柳继轨，今洛中僧寺尚多有其遗迹。《题华严院》一诗云：「院似禅心静，花如觉性圆，自然知了义，争肯学神仙。」用笔尤奔放奇逸。李西台建中平生师凝式书，题诗于旁曰：「枯杉倒桧霜天老，松烟麝煤阴雨寒，我亦生来有书癖，一回入寺一回看。」西台书亦自深稳老健，前辈所贵重也。《蔡宽夫诗话》（《苕溪渔隐丛话》前集二四）。《侯鲭录》七。

7. []{#唐轶三十三-杨凝式-7}
杨凝式滑稽。精舍老尼即王令公家乳母，公至，苦不为礼，乃书壁云：「暇日游老比丘院，延待尤厚。」尼甚感之。后悟「老比」之言，立圬圬镘之。《纪异录》（《类说》一二）。

8. []{#唐轶三十三-杨凝式-8}
见李瀚[2](#唐轶三十三-李瀚-2)。

9. []{#唐轶三十三-杨凝式-9}
杨凝式，华阴人也。形貌寝侻，然精神矍然，要大于身。善文词，出时辈右。《宣和书谱》一九。

## 杨苎罗

1. []{#唐轶三十三-杨苎罗-1}
见杨凝式[2](#唐轶三十三-杨凝式-2)。

## 卢　詹

1. []{#唐轶三十三-卢詹-1}
卢詹尚书任吏部，押官告，楷署其名，字体遒丽，时谓之真书卢家。《南部新书》辛。

## 白文珂

1. []{#唐轶三十三-白文珂-1}
白中令讳文珂，河东辽州人。由军职积劳至藩方马步都校，遥郡。后为辽州刺史、代州刺史。在代州日，值汉祖授北京留守、河东节度使，代属郡也。中令长子曰廷诲，时为衙内指挥使，每日以事干郡政。汉祖闻之，怒其失教，遂奏之，罢郡。白以属郡路由并州，遂诣府参谒，汉祖见之，覩其仪貌敦厚，举止闲雅，访以时事，对答有条贯，皆中肯要。汉祖由是大喜，屡开筵宴，命宾客尽欢而罢。时汉祖已奏乞除一人北京副留守，未报，汉祖因奏公乞就除副留守，朝廷可之。除书既下，中令日接汉祖从容。会晋末，胡寇猾夏，汉祖有扫除天下之志，奇谋密画，中令之力俱多，遂成攀鳞之遇焉。中令，汉祖建义：授河中府节使；汉祖即大位，改授天平军；未久，移授陕府。属蒲、岐、雍三州连叛，授河中府招讨之命，兼知府行事。周太祖时为枢密使，命总戎律，督三路攻取之埶。中令在北京日，素与周祖亲洽，周太祖屡召中令，咨询戎事，三叛平，周祖德之。师旋，与同来。时西京留守王相守恩为左右所惑，大纳贿赂，众口諠哗，周祖即日移牒中令，权守宫钥，替王相。归第密奏之，汉少主遂下制除西京留守、大尹事，兼中书令。周祖即大位之数年，公求入觐，恳乞致政。周祖敦喻颇切，中令辞以年老，坚请不已，遂许之，授太子太师致仕，许归洛下颐养，赐以肩舆、鸠杖，命宰臣备祖筵于板桥，饯之。遗荣之上继二疏之迹，千载之下，一人而已。公仗钺之后，宣差昝相居润充都押衙，与公之肘腋牛从福为校练使，常预心腹之寄，屡以昝相有识略，密言于周祖，后渐用之，骤至显位。使相尝判开封府焉，赠王爵。沈中令讳伦，常客于白中令门下。昝相既显，白中令使人密以沈相名姓荐之，昝相遂称荐于太祖皇帝。……二公之贵达，亦由中令之知人乎！中令既殁，余熟其门，余布衣受中令见知，详其事，遂记之。《洛阳绅旧闻记》五。

## 马全节

1. []{#唐轶三十三-马全节-1}
马全节为邺都留守，以元城是桑梓之邑，具白襕，诣县庭谒拜。县令沈遘避之，节曰：「父母之乡，自合致恭，勿让也。」州里荣之。《南部新书》癸。

2. []{#唐轶三十三-马全节-2}
魏帅侍中马全节，尝有侍婢，偶不惬意，自击杀之。后累年，染重病，忽见其婢立于前。家人但讶全节之独语，如相问答。初云：「尔来有何意？」又云：「与尔钱财。」复曰：「为尔造像书经。」哀祈移时。其亡婢不受，但索命而已。不旬日而卒。《玉堂闲话》（《广记》一三〇）。

## 冯　晖

1. []{#唐轶三十三-冯晖-1}
冯晖为灵武节度使，其威名羌戎畏服，号「麻胡」，以其面有黥文也。《杨文公谈苑》（张本《说郛》二一、陶本《说郛》一六）。

## 郭金海

1. []{#唐轶三十三-郭金海-1}
见安从进[1](#唐轶三十三-安从进-1)。

## 张　篯

1. []{#唐轶三十三-张篯-1}
密牧张篯少年时，尝有一飞鸟状若尺鷃，衔一青铜钱，堕于张怀袖间，张异之，常系钱于衣冠间。其后累财巨万，至死物力不衰。即飞鸟堕钱，将富之祥也。《玉堂闲话》（《广记》一三八）。

## 赵在礼

1. []{#唐轶三十三-赵在礼-1}
赵在礼之在宋州也，所为不法，百姓苦之。一旦下制，移镇永兴，百姓欣然相贺曰：「此人若去，可为眼中拔钉子，何快哉！」在礼闻之怒，欲报「拔钉」之谤，遽上表更求宋州一年。时朝廷姑息勋臣，诏许之。在礼于是命吏籍管内户口，不论主客，每岁一千，纳之于家，号曰「拔钉钱」。莫不公行督责，有不如约，则加之鞭朴，虽租赋之不若也。是岁获钱百万。《五代史补》三。

## 安彦威

1. []{#唐轶三十三-安彦威-1}
安中令讳彦威，山后人，《五代史》有传。元随都押衙刘，失其名，读数经书，略通大义，涉猎史传，俊辨有识，端谨事中令岁久。自中令贵，常左右之。中令所至，有威惠刑杀之际，未尝私，必委之佐寮，详之然后行。中令宽宏大度，不妄喜怒。事无大小，既与宾寮商议，至夜必召刘某审之。故中令历大藩，位望隆重，无苛扰之称者，盖刘某常内助之尔。中令历永兴军节度使、西京留守，以寿终，亦近世五福之全者。中令河东时，尝前后奏请十数事，内有再奏请者，皆寝而不报。一日宾客盛会，有语及之者，中令意有不平，似微嫌当时执权者。因言：「所奏事，皆可行者，况某为京留守、河东节度使，岂有前后奏章皆不下？必有所拥阏尔。」宾席逡巡未对闲，刘某于中令后属耳偶语。刘某谓宾客曰：「令公腹微痛。」且起，宾客谓之诚然，俱退。中令既入宅，刘某随之。中令入中门，渐至堂前中庭，刘某亦随之。中令怪而顾之，刘某曰：「某有所白，不欲外人闻。」至堂前中庭，中令坐，刘某曰：「某伏事岁久，受恩亦多，忽见近日作为，某忧惧及祸，不忍遽辞诀，某今日乞令公与罪名杀之，以答从来受恩。」言讫，两手捧巾，掷之于地，怒目却立，气咽久之，遂蹶然而倒。中令自扶抱之，令女使数人扶翼坐，久之能言，但曰：「某死罪。」中令不之测，满宅惊惧。中令却其婢妾辈，低颜安慰，自问其故。刘某曰：「中令既贵如是，富如是，朝廷用如是，此外更欲何求？且令公勋名位望，朝廷非不知，前后所奏皆不欲行，却是好事。」中令曰：「凡奏事前后十余度，皆不行，何谓之好事？」刘某曰：「若令公情性凶险，此地表里山河，朝廷务姑息；即事无大小，悉行之，不尔，即祸旋及之。今天子明圣，辅弼得人，察令公忠贤，所奏事皆纤细，不行者，不疑令公尔。朝廷既不疑令公，令公又何自疑？旦来对诸厅，某恐令公因此及他日更失言，若执政知之，岂不疑令公乎？某家祇数口，令公百余口，幸令公慎于言枢。」对讫，取土实其口，中令公自夺其土。刘某曰：「古人对君不顾而唾，尚求必死之地以谢罪，况某至愚，无礼之极，乞一罪名斩之，以谢无礼于上。」中令遽曰：「尔忧主人如此，却出恁言，转教我不安。大都是这老汉死日到，罪过淫乱得你如此，干你甚事？我知罪过，今后不敢。你便休，你便休！」唤小大取鐁锣将篦照来，中令自就地取幞头，用公服袖揩拭，令女使与裹之。刘某摇首不之受，中令遂自将幞头与裹，令女使抿掠之，中令再三安慰逊谢。刘某涕泣谢罪，数日不食，几至殂殒。安每日使子弟候问，待之如骨肉焉。……中令退召子弟，诫之曰：「汝等勿谓此人作没意智汉，是切言救我，前后似此者多矣。使我百口保富贵，朝廷待我厚皆此人之力也。他日我死，汝等看此人如我今日，不得令有少乏。」中令既殁，诸子弟如其教，衣食财物无虚日，至于终身。《洛阳绅旧闻记》四。

## 张希崇

1. []{#唐轶三十三-张希崇-1}
晋张希崇镇邠州日，有民与郭氏为义子，自孩提以至成人，因戾不受训，遣之。郭氏夫妇相次俱死，有嫡子已长，时郭氏诸亲与义子相约，云是亲子，欲分其财，助而讼之。前后数政不能理，遂成疑狱。希崇览其诉状，断云：「父在已离，母死不至。虽假称义子，辜二十年抚养之恩；傥曰亲儿，犯三千条悖逆之罪。大为伤害名教，安敢理认田园！其生涯竝付亲子。所讼人与朋党者，委法官以律定刑。」闻者服其明断。《疑狱集》三。《折狱龟鉴》八。

## 张　辂

1. []{#唐轶三十三-张辂-1}
晋高祖镇邺时，魏州冠氏县华村僧院有铁佛一躯，高丈余。忽云佛能语，以垂教戒，徒众称赞，闻乎乡县，士庶云集，施利填委。高祖命衙将赍香设供，且验其事虚实，张辂请与偕行。至则尽遣僧出，乃开其房，搜得一穴通佛座下，即由穴入佛身，厉声以说诸僧过恶。衙将遂擒其魁，高祖命就彼戮之。《折狱龟鉴》五。

## 安从进

1. []{#唐轶三十三-安从进-1}
张从恩相公，晋祖时为宣徽南院使。时镇州安重荣叛。晋祖将征之，行有日矣。张相中夜思之，若圣驾北征，安王从进在襄阳已有跋扈之状，恐朝廷无备，来日朝退求见，遂以襄州为请。且曰：「安从进若乘虚来袭京师，即陛下何以为备？」晋祖曰：「卿未知尔。今已命高行周为招讨，用卿为都监，仍命高勋、焦继勋等数人备指使。」张闻晋祖言已有备，正与己意合，且上命己护其师旅，不敢辞让。因陈请数事，皆允之。先发骑将郭金海部领三千余骑，往唐州驻泊，焦继勋等数人亦同是行。晋祖才发京师，襄阳安从进遂叛。谓朝廷无备，欲乘虚掩袭，遂选精骑南下。焦继勋等知从进已叛，即飞表闻于行在，张相渤海公亦继发。从进与郭相遇于花山。金海，蕃将，善用枪，时罕与敌，拳勇过人，喜战鬭，欲立奇功。两阵相去数里。从进素管骑兵，金海久在麾下，安亦待之素厚。从进乃跃马引数百骑乘高，去晋阵百步，厉声叫郭金海。金海独鞭马出于阵数十步，免胄侧身，高声自称曰金海。从进又前行数十步，劳之曰：「金海安否？我素待你厚，略不知恩，今日敢来待共我相杀。」金海应声答曰：「官家好看大王，负大王甚事，大王今日反！金海旧事大王，乞与大王一箭地，大王回去。若不去，吃取金海枪。」言讫，援枪鞭马，疾趋其阵。继勋亦继进。从进惧，跃马而退。师遂相接，大为金海所破。焦继勋押阵奏到，晋祖大喜，赏赐有差。从进自此丧气，婴城自固，王师为连城重堑以守之。月余，王师攻城，城上矢下如雨，王师被伤者众。是日，金海为飞矢集身，扶伤归营。明日，从进用计污金海，欲使朝廷疑之。以金缾贮酒，金合盛药，以索悬之城上，呼郭金海。金海知之，力疾扶创而往。城上劳金海曰：「大王知你中箭创甚，赐你金缾、金合、酒与风药。」金海，蕃人目不知书，惟利是贪，取缾与合归营，且不闻于元戎。元戎等疑之，乃驰驿奏。晋祖念花山之功，不加罪。城下，就除金州团练，并其兵，放他部。金海之任，居常悒悒不乐，至于捐馆。惜哉！焦继勋，我太祖幸洛之岁，降麻授相州节钺而终。高勋陷北虏，用为幽州节度使。母在京洛阳福善里，太祖常厚赐慰安之。高后欲归，不知其终。《洛阳绅旧闻记》一。

## 安重荣

1. []{#唐轶三十三-安重荣-1}
安重荣出镇，常怀不轨之计久矣，但未发。居无何，厩中产朱鬃白马，庭鸦生五色雏，以为凤，乃欣然谓天命在己，遂举兵反。指挥令取宗岭路以向阙。时父老闻之，往往窃议曰：「事不谐矣。且王姓安氏，曰：鞍得背而稳，何不取路贝州？若由宗岭，是安及于鬃，得无危乎？」未几，与王师先锋遇，一战而败。《五代史补》三。

2. []{#唐轶三十三-安重荣-2}
晋安重荣之叛于成德军也，镇之牙署堂前有揭幡竿长数十尺，重荣将叛之前一日，张弓彀矢，仰竿柯铜龙之首，谓左右曰：「我必有天命，一发而中。」果中。左右即时拜贺。后终于斩首漆颅。《玉芝堂谈荟》五。

## 杨光远

1. []{#唐轶三十三-杨光远-1}
杨光远灭范延光之后，朝廷以其功高，授青州节度，封东平王，奄有登、莱、沂、密数郡。既而自负强盛，举兵反。朝廷以宋州节度李守贞尝与光远有隙，乃命李讨之。李受诏欣然，志在必取，莫不身先矢石。光远见而惧之，度不能御，遂降。初，光远反，书至，中外大震。时百官起居次，忽有朝士扬言于众曰：「杨光远欲谋大事，吾不信也。光远素患秃疮，其妻又跛，自古岂有秃头天子、跛脚皇后耶？」于是人心顿安。未几，光远果降。《五代史补》三。

## 赵延寿

1. []{#唐轶三十三-赵延寿-1}
伪辽丞相赵延寿，德钧之子也。仕唐为枢密使。清泰末，自太原陷虏，耶律德光用为伪丞相，综国事。晋少主失政，延寿道戎王为乱，凡数年之间，盗有中夏，实延寿赞成之力也。延寿将家子，幼习武略，即戎之暇，时复以篇什为意，亦甚有雅致。尝在虏庭赋诗曰：「黄沙风卷半空抛，云动阴山雪满郊。探水人回移帐就，射雕箭落著弓抄。鸟逢霜果饥还啄，马渡冰河渴自跑。占得高原肥草地，夜深生火折林梢。」南人闻者往往传之。《赵延寿传》（《广记》二〇〇）。

## 张彦泽

1. []{#唐轶三十三-张彦泽-1}
见桑维翰[2](#唐轶三十三-桑维翰-2)。

2. []{#唐轶三十三-张彦泽-2}
见李涛[4](#唐轶三十三-李涛-4)、[5](#唐轶三十三-李涛-5)。
3. []{#唐轶三十三-张彦泽-3}
见李涛[4](#唐轶三十三-李涛-4)、[5](#唐轶三十三-李涛-5)。

## 白项鸦

1. []{#唐轶三十三-白项鸦-1}
契丹犯阙之初，所在群盗蜂起，戎人患之。陈州有一妇人，为贼帅，号曰白项鸦。年可四十许，形质粗短，发黄体黑，来诣戎王，袭男子姓名，衣巾拜跪，皆为男子状。戎王召见，赐锦袍银带鞍马，署为怀化将军，委之招辑山东诸盗，赐与甚厚。伪燕王赵延寿，召问之，妇人自云：「能左右驰射，被双鞬，日可行二百里。盘矛击剑，皆所善也。」其属数千男子，皆役服之。人问有夫否，云：「前后有夫数十人，少不如意，皆手刃之矣。」闻者无不嗟愤。旬日在都下，乘马出入，又有一男子，亦乘马从之，此人妖也。北戎乱中夏，妇人称雄，皆阴盛之应。妇人后为兖州节度使符彦卿戮之。《玉堂闲话》（《广记》三六七）。

## 张荐明

1. []{#唐轶三十三-张荐明-1}
张荐明隐乐山林，有古松十余株，谓人曰：「予人中之仙，此木中之仙也。」《清异录》上。

## 白承福

1. []{#唐轶三十三-白承福-1}
石晋吐谷浑酋长白承福，家甚富，饲马用银槽。《续世说》九。

## 史弘肇

1. []{#唐轶三十三-史弘肇-1}
史弘肇尝与大臣饮于窦贞固之第，以夙愤激苏逢吉，举爵曰：「安朝廷，定祸乱，直须长鎗大剑。至如毛锥子，安足用焉？」三司使王章曰：「虽有长鎗大剑，若无毛锥子，赡军财赋，自何而集？」肇默然而散。自此苏史有隟。《南部新书》癸。

2. []{#唐轶三十三-史弘肇-2}
汉隐帝赐诸伶锦袍玉带，史弘肇夺之还官曰：「健儿戍边，寒暑未有优恤，尔辈不当也！」其凶戾也如此。然至理得中。《南部新书》癸。

## 苏逢吉

1. []{#唐轶三十三-苏逢吉-1}
高祖在河东，幕府阙书记，朝廷除前进士丘廷敏为之，以高祖有异志，恐为所累，辞疾不赴，遂改苏逢吉。未几，契丹南侵，高祖仗顺而起，兵不血刃，而天下定。逢吉以佐命功，自掌书记拜中书侍郎平章事。逾年，廷敏始选授凤翔麟游县令，过堂之日，逢吉戏之，且抚所坐椅子曰：「合是长官坐，何故让与鄙夫耶？」廷敏遂惭悚而退。《五代史补》四。

## 杨　邠

1. []{#唐轶三十三-杨邠-1}
杨邠起于小吏，及为相，尝言曰：「为国家者，但得帑藏丰盈，甲兵强盛。至于文章礼乐，并是虚事，何足介意。」自此后始不在清议。《南部新书》癸。

## 王　章

1. []{#唐轶三十三-王章-1}
见史弘肇[1](#唐轶三十三-史弘肇-1)。

## 李　涛

1. []{#唐轶三十三-李涛-1}
李涛相国性滑稽，为布衣时，往来京洛间。汜水关有一僧舍，曰不动尊院，院中有不出院僧，十余载，涛每过，尝憩其院，必省其僧。未几，寺为火所焚，僧众皆徙他所。涛后过，但门扉犹在，题诗其上云：「走却坐禅客，移将不动尊。世间颠倒事，八万四千门。」《杨文公谈苑》（《宋朝事实类苑》六三）。又《诗话总龟》前集四〇、《类说》五三引。

2. []{#唐轶三十三-李涛-2}
兵部李内相涛，唐宗室子，自河阳令一举状登科。小字社翁，每于班行中多自名焉，其坦率如此。翰林月给内酝，兵部尝因春社寄翰林一绝云：「社翁今日没心情，为乏治聋酒一瓶。恼乱玉堂将欲遍，依稀循到第三厅。」其笔札遒丽，自成一家之妙。俗传社日酒治耳聋，故有是句。《古今诗话》（《诗话总龟》前集四一）。

3. []{#唐轶三十三-李涛-3}
世言社日饮酒治聋，不知其何据。五代李涛有《春社从李昉求酒》诗云：「社公今日没心情，为乞治聋酒一瓶。恼乱玉堂将欲徧，依稀巡到第三厅。」昉时为翰林学士，有日给内库酒，故涛从乞之，则其传亦已久矣。社公，涛小字也。唐人在庆侍下，虽达官高年，皆称小字。涛性疏达不羁，善谐谑，与朝士言，亦多以社公自名，闻者无不以为笑。然亮直敢言，后官亦至宰相。《石林诗话》上。

4. []{#唐轶三十三-李涛-4}
李涛常忿张彦泽杀邠州幕吏张式而取其妻。涛率同列上疏，请诛彦泽以谢西土，高祖方姑息武夫，竟不从。未几，契丹南侵，至中渡桥，彦泽首降，戎主喜，命以本军统蕃部控弦之士，先入京师。彦泽自以功不世出，乃挟宿憾杀开封尹桑维翰。涛闻之，谓亲知曰：「吾曾上疏请诛彦泽，今国家失守，彦泽所为如此，吾之首领庸可保乎！然无可奈何，谁能伏藏沟渎而取辱耶！」于是自写门状求见彦泽，其状云：「上疏请杀太尉人李涛谨随状纳命。」彦泽览之，欣然降阶迎之。然涛犹未安复，曰：「太尉果然相恕乎？」彦泽曰：「览公门状，见纳命二字，使人怨气顿息，又何忧哉！」涛素滑稽，知其必免，又戏为伶人词曰：「太尉既相恕，何不将压惊绢来！」彦泽大笑，卒善待之。《五代史补》三。

5. []{#唐轶三十三-李涛-5}
石晋高祖时，张彦泽残虐不法，刑部郎中李涛伏合极论彦泽之罪，语甚切至。彦泽削一阶，降爵一级。及契丹入京师，彦泽恣行杀戮，士民不寒而栗。涛时为中书舍人，谓曰：「吾与其逃于沟渎而不免，不若往见之。」乃投刺谒彦泽曰：「上疏请杀太尉人李涛谨来请死。」彦泽欣然接之，谓涛曰：「舍人今日惧乎？」对曰：「涛今日之惧，亦犹足下昔年之惧也。乡使高祖用涛之言，事安至此？」彦泽大笑，命酒饮之，涛引满而去，旁若无人。《续世说》三。

6. []{#唐轶三十三-李涛-6}
世宗以张昭远好古直，甚重之。因问曰：「朕欲一贤相，卿试为言，朝廷谁可？」昭远对曰：「以臣所见，莫若李涛。」世宗常薄涛之为人，闻昭远之举甚惊，曰：「李涛本非重厚，朕以为无大臣体，卿首举此，何也？」昭远曰：「陛下所闻止名行，曾不闻才略如何耳。且涛事晋高祖，曾上疏论邠州节度使张彦泽蓄无君心，宜早图之，不然则为国患，晋祖不纳。其后契丹南侵，彦泽果有中渡之变，晋社歼焉。先帝潜龙时，亦上疏请解其兵权，以备非常之变，少主不纳，未几先帝遂有天下。以国家安危未兆间，涛已先见，非贤而何！臣所首举之者，正为此也。」世宗曰：「今卿言甚公，然此人终不可于中书安置。」居无何，涛亦卒。涛为人不拘礼法，与弟澣虽甚雍睦，然聚话之际，不典之言往往间作。澣娶礼部尚书窦宁固之女，年甲稍高，成婚之夕，窦氏出参，涛辄望尘下拜。澣惊曰：「大哥风狂耶？新妇参阿伯，岂有答礼仪？」涛应曰：「我不风，只将谓是亲家母。」澣且惭且怒。既坐，窦氏复拜，涛又叉手当胸，作歇后语曰：「惭无窦建，缪作梁山。喏，喏，喏！」时闻者莫不绝倒。凡涛于闺门之内不存礼法也如此。故世宗以为无大臣体，不复任用，宜哉！《五代史补》五。

## 张　允

1. []{#唐轶三十三-张允-1}
五代汉隐帝时，吏部侍郎张允家赀万计，而性吝，虽妻子不之委。常自系众钥于衣下而行，如环佩。郭威入京师，允匿于佛殿中藻井之上，登者浸多，板坏而坠，军士掠其衣，遂以冻馁而卒。《续世说》一一。

## 王仁裕

1. []{#唐轶三十三-王仁裕-1}
五代王仁裕少不知书，因梦吞五色小石无数，遂有文章。敏速甚异于人。与宾酬和，不问多少韵数，立命笔和送，题云走笔，犹自矜谓人曰：「某官诗辄已批回。」汉丞相兵部尚书李涛素滑稽，戏目之为「判诗博士」。《实宾录》一。

2. []{#唐轶三十三-王仁裕-2}
王仁裕著诗万首，谓之「诗窖子」，亦曰「千篇集」。《后史补》（《类说》二六）。又《海录碎事》一九、《记纂渊海》七五、《锦绣万花谷》前集二一引。

3. []{#唐轶三十三-王仁裕-3}
后唐清泰之初，王仁裕从事梁苑，时范公延光帅之。春正月，郊野尚寒，引诸幕寮，饯朝客于折柳亭。乐则于羽，而响铁独有宫声，洎将掺执，竟不谐和。王独讶之，私谓戎判李大夫式、管记唐员外献曰：「今日必有诪张之事，盖乐音不和。今诸音举羽，而独扣金有宫声，且羽为水，宫为土，水土相克，得无忧乎？」于时筵散，朝客西归，范公引宾客，绁鹰犬，猎于王婆店北，为奔马所坠，不救于荒陂。自辰巳至午后，绝而复苏。乐音先知，良可至矣。《玉堂闲话》（《广记》二〇四）。

4. []{#唐轶三十三-王仁裕-4}
王尚书仁裕，干祐初放一榜二百一十四人，乃自为诗云：「二百一十四门生，春风初动毛羽轻。掷金换却天边桂，凿壁偷将榜上名。」陶谷为尚书，素好诙谐，见诗佯声曰：「大奇，大奇！不意王仁裕今日做贼头也。」闻者皆大笑。《五代史补》四。

5. []{#唐轶三十三-王仁裕-5}
先公尝言：座主王公翰林学士户部侍郎王仁裕也。知举时，已年高，有数子皆早亡，诸孙并幼。每诸生至门，必迎于中堂，公与夫人偶坐夫人欧阳氏。受诸生拜，一如儿孙礼。然后备酒馔，命诸生侍坐，于饼饵羹臛之物，皆公与夫人亲手调品以授诸生，甚于慈母之亲婴儿也。公文章之外，尤精音律。至酒酣，则尽出乐器，自取小管吹弄。诸生有善丝竹者，亦各使献其能。或间以分题联句，未尝不尽欢焉。忽一日，生徒毕集，出一诗版悬于客次曰：「二百一十四门生，时并明经童子二百十四人，故礼部侍郎贾黄中即童子阙头也。春风初长羽毛成。掷金换得天边桂，凿壁偷将榜上名。何幸不才逢圣世，偶将疏网罩群英。衰翁渐老儿孙少，异日知谁略有情？」公后有一孙名全禧，终于緜州西昌令；一女适河东薛氏，甚贤明，余亦忘矣。《先公谈录》（张本《说郛》四〇、陶本《说郛》二四）。又《古今事文类聚》前集二八引。《摭遗》（《诗话总龟》前集二二）。

6. []{#唐轶三十三-王仁裕-6}
先公尝言：恩门王公，终于太子少保。七十后，精力犹不衰，每天气和暖，必乘小驷，从三四老苍头，携照袋，照袋以皮为之，四方有盖，其中可容一斗以来。中贮笔砚、《韵略》、刀子、砺石、牋纸数十幅，并小乐器之类。后别置游春盛随事，备酒炙三五人之具，门生在京者多侍行。每出郊野，遇有园亭及竹树之处，必赏燕终日。赋诗，品小管色，尽欢醉而归。吾忝左拾遗日，适暮春，与同门生五六人，从公登繁台佛舍。繁台，即梁孝王吹台也。公是日饮酒赋诗甚欢，抵夜方散。尝记得公诗曰：「柳阴如雾絮成堆，又引门生上吹台。淑景即随风雨去，芳罇宜命管弦催。谩夸列鼎鸣钟贵，宁免朝乌夜兔摧。烂醉也须诗一首，不能空放马头回。」其天才纵逸，风韵闲适，皆此类也。《先公谈录》（《宋朝事实类苑》三九、（《类说》一五）。《名贤诗话》（《靖康缃素杂记》一）。

7. []{#唐轶三十三-王仁裕-7}
五代王仁裕知贡举，王丞相溥为状元，时年二十六。后六年，遂相周世宗，犹及本朝以太子太保罢归班，年才四十二，前此所未有也。溥初拜相，仁裕犹致仕无恙，尝以诗贺溥云：「一战文场拔赵旗，便调金鼎佐无为。白麻骤降恩何极，黄发初闻喜可知。跋敕案前人到少，筑沙堤上马归迟。立班始得遥相见，亲洽争如未贵时。」溥在位，每休沐必诣仁裕，从容终日。《石林诗话》下。《广卓异记》六。《春明退朝录》（《宋朝事实类苑》二四）。　案：《宋朝事实类苑》所引《春明退朝录》，当为《先公谈录》之误。

8. []{#唐轶三十三-王仁裕-8}
王仁裕尝从事于汉中，家于公署。巴山有采捕者，献猿儿焉，怜其小而慧黠，使人养之，名曰野宾，呼之则声声应对。经年则充博壮盛，縻絷稍解，逢人必啮之，颇亦为患。仁裕叱之，则弭伏而不动，余人纵鞭箠亦不畏。其公衙子城缭绕，并是榆槐杂树，汉高庙有长松古柏，上鸟巢不知其数。时中春日，野宾解逸，跃入丛林，飞趠于树稍之间。遂入汉高庙，破鸟巢，掷其雏卵于地。是州衙门有铃架，群鸟遂集架引铃。主使令寻鸟所来，见野宾在林间，即使人投瓦砾弹射，皆莫能中。薄暮腹枵，方馁而就絷。乃遣人送入巴山百余里溪洞中。人方回，询问未毕，野宾已在厨内谋餐矣。又复絷之。忽一日解逸，入主帅厨中，应动用食器之属，并遭掀扑秽污，而后登屋，掷瓦拆砖。主帅大怒，使众箭射之。野宾骑屋脊而毁拆塼瓦，箭发如雨，野宾目不妨视，口不妨呼，手拈足掷，左右避箭，竟不能损其一毫。有使院老将马元章曰：「市上有一人善弄胡狲。」乃使召至，指示之曰：「速擒来。」于是大胡狲跃上衙屋赶之，逾垣蓦巷，擒得至前。野宾流汗体浴而伏罪，主帅亦不甚诟怒，众皆看而笑之。于是颈上系红绡一缕，题诗送之曰：「放尔丁宁复故林，旧来行处好追寻。月明巫峡堪怜静，路隔巴山莫厌深。栖宿免劳青嶂梦，跻攀应惬碧云心。三秋果熟松稍健，任抱高枝彻晓吟。」又使人送入孤云两角山，且使絷在山家。旬日后，方解而纵之，不复再来矣。后罢职入蜀，行次嶓冢庙前，汉江之壖，有群猿自峭岩中连臂而下，饮于清流。有巨猿舍群而前，于道畔古木之间，垂身下顾，红绡仿佛而在。从者指之曰：「此野宾也。」呼之，声声相应。立马移时，不觉恻然。及耸辔之际，哀叫数声而去。及陟山路，转壑回溪之际，尚闻呜咽之音，疑其肠断矣。遂继之一篇曰：「嶓冢祠边汉水滨，此猿连臂下嶙峋。渐来子细窥行客，认得依稀是野宾。月宿纵劳羁絏梦，松餐非复稻粱身。数声肠断和云叫，识是前年旧主人。」《王氏见闻录》（《广记》四四六）。

## 张　灿

1. []{#唐轶三十三-张灿-1}
赠大监张公讳灿。……至汉祖既即位之初，为上党戎判。汉祖在北京时，大聚甲兵，禁牛皮不得私货易及民间盗用之。如有牛死，即时官纳其皮。其有犯者甚众。及即大位，三司举行请禁天下牛皮，其立法与河东时同，天下苦之。会上党民犯牛皮者二十余人，狱成，罪俱当死，大监时为判官，独执曰：「主上钦明，三司不合如此起请，二十来人死尚间，况天下犯者皆衔冤而死乎！且主上在河东大聚甲兵，须藉牛皮，严禁之可也。今为天下，君何少牛皮，立法至于此乎！」遂封奏之。时三司使方用事，执政之地除冯瀛王外，皆恶之，曰：「岂有州郡使敢非朝廷诏敕！」力言于汉祖，汉祖亦怒，曰：「昭义一判官是何人，为作敢如是！」其犯牛皮者，依敕俱死。大监以其非毁诏敕，亦死。敕未下，独瀛王非时请见。汉祖出，瀛王曰：「陛下在河东时，断牛皮可也。今既有天下，牛皮不合禁。陛下赤子枉杀之，亦足为陛下惜。昭义判官以卑位食陛下禄，居陛下官，不惜躯命，敢执而奏之，可赏不可杀。臣当辅弼之任，使此敕枉害天下人性命，臣不能早奏，使陛下正之，臣罪当诛。」稽首再拜。又曰：「张灿不合加罪，望宽敕赦之。」汉祖久之曰：「已行之矣。」冯瀛王曰：「敕未下。」汉祖遽曰：「与赦之。」冯曰：「欲勒停可乎？」上曰：「可。」由是改其敕，记其略曰：「三司邦计，国法攸依。张灿体事未明，执理乖当，宜停见职。犯皮者贷命放之。」大监听命拜讫，闻敕云「执理乖当」，尚曰：「中书自不能执，若一一教外道判官执，则焉用彼相乎！」未久，朝廷知之，且爱其直敢言事，欲用之为谏官。无何，授监察御史，初授监察命词云：「前件官澄之不清，挠之不浊。」捧敕牒官告遍诣时宰，谓之呈官告，冯瀛王于官告上改一字，云「澄之必清」，用堂印印之。聚厅屈见之，冯曰：「此官已有清白，岂合言『澄之不清』乎！」由是清白之名遍于朝野。后转殿中侍御史持留宪于西京。《洛阳绅旧闻记》五。　案：张灿，《能改斋漫录》一〇作「张璨」。

## 赵　晖

1. []{#唐轶三十三-赵晖-1}
见陶晟[1](#唐轶三十三-陶晟-1)。

## 王　晏

1. []{#唐轶三十三-王晏-1}
见陶晟[1](#唐轶三十三-陶晟-1)。

## 侯　章

1. []{#唐轶三十三-侯章-1}
见陶晟[1](#唐轶三十三-陶晟-1)。

## 慕容彦超

1. []{#唐轶三十三-慕容彦超-1}
汉慕容彦超善捕盗。为郓帅日，有州息库，遣吏主之，有人以白金二锭质钱十万，与之，既去而验之，乃假银也。彦超知其事，召主库吏，密令出榜，虚称被盗窃所质白银等财物，今备赏钱一万，召知情收捉元贼。不数日间，果有人来赎银者，执之，伏罪。人服其知。又有献新樱，彦超令主者收之，俄而为给役人盗食之，主者白于彦超。彦超呼给役人，伪安慰之，曰：「汝等岂敢盗吾所食之物，盖主者执诬耳，勿怀忧惧。可各赐以酒。」彦超潜令左右入黎芦散，既饮之，立皆呕吐，则新樱桃在焉，于是伏罪。《疑狱集》三。

2. []{#唐轶三十三-慕容彦超-2}
慕容彦超，汉隐帝时镇郓州，尝召富僧数辈就食，日晏不进馔，大馁而回。如是者累日。他日复召之食，遣庖人致蝇虫于馔中，诸僧立呕。彦超使人验之，则皆已肉食矣，大责其赂，乃释之。《续世说》一二。

3. []{#唐轶三十三-慕容彦超-3}
慕容彦超素有钩距。兖州有盗者诈为大官从人，跨驴于衢中，市罗十余疋，价值既定，引物主诣一宅门，以驴付之，曰：「此本宅使，汝且在此，吾为汝上白于主以请直。」物主许之。既而声迹悄然，物主怒其不出，叩门呼之，则空宅也。于是连叫贼，巡司至，疑其诈，兼以驴收之，诣府。彦超悯之，且曰：「勿忧，吾为汝擒此贼。」乃留物主府中。复戒卒高系其驴，通宵不与水草，然后密召亲信者牵于通衢中放之，且曰：「此盗者之驴耳，自昨日不与水草，其饥渴甚矣，放之必奔归家。但可蹑踪而观之，盗无不获也。」亲信者如其言随之。其驴果入一小巷，转数曲，忽有儿戏于门侧，视其驴，连呼曰：「驴归，驴归！」盗者闻之，欣然出视，遂擒之。《五代史补》四。

4. []{#唐轶三十三-慕容彦超-4}
慕容彦超之被围也，乘城而望，见高祖亲临矢石，其势不可当，退而忧之。因勉其麾下曰：「汝等宜为吾尽命，吾库中金银如山积，若全此城，吾尽以为赐，汝等勿患富贵。」顷之，有卒私言曰：「我知侍中银皆铁胎，得之何用？」于是诸军闻之，稍稍解体。未几，城陷。及高祖之入也，有司阅其库藏，其间银铁胎者果十有七八。初，彦超尝令人开质库，有以铁胎银质钱者，经年后，库吏始觉，遂言之于彦超。初甚怒，顷之，谓吏曰：「比易致耳。汝宜伪库墙，凡金银器用暨缣帛等，速皆藏匿，仍乱撒其余，以为贼践，后申明，吾当擒此辈矣。」库吏如其教。于是彦超下令曰：「吾为使长典百姓，而又不谨，遭贼去，其过深矣。今恐百姓疑彦超隐其物，宜令三日内各投状，明言物色，自当倍偿之，不尔者有过。」百姓以为然，于是投状相继。翌日，铁胎银主果出。于是擒之，置之深屋中，使教部曲辈昼夜造，用广府库，此银是也。《五代史补》五。

## 刘　铢

1. []{#唐轶三十三-刘铢-1}
汉隐帝朝〔刘〕铢为开封尹。周祖自邺起兵，铢尽诛周祖之家，今皇建院即周祖家。子孙妇女十数人，极其惨毒。及隐帝遇害，周祖以汉太后令收铢下狱，使人责之语在汉史。铢对曰：「某为汉家戮叛族耳，不知其他。」周祖怒，遂杀之。《五代史阙文》。　案：刘铢，原作「刘洙」，据两《五代史》改。《通鉴考异》三〇亦引作「刘铢」。

## 赵惟则

1. []{#唐轶三十三-赵惟则-1}
赵惟则官至正郎，以廉介自处。干祐中，于京师赁一故宅，居岁余，有叟叩门见之。自言尝为此宅阍吏，契丹犯阙时，故主与之深夜掘地，藏金银几瓮，兵火之后，故主去世，人未有知者，今识其处，公取之，以少许见赐，用救朝夕。惟则初闻愕然，欲诟责是叟，久之佯喜曰：「甚善，甚善，宝物岂可容易而得，汝慎勿言，俟吾择一吉日，召汝取之可也。」叟以为然。既出，惟则谓家人曰：「平生不以货财自污，今日一旦为是亵渎，辱莫甚焉。此宅不可复居。」翌日，遂迁去。《五代史补》四。

## 韦　曜

1. []{#唐轶三十三-韦曜-1}
契丹宴犒汉使，必厚具酒肉，以示夸大。高祖镇河东，尝命韦曜北使，曜羸瘠不能饮酒，虏人强之，遂卒。《九国志》（《通鉴考异》三〇）。

## 陶　晟

1. []{#唐轶三十三-陶晟-1}
陶晟，虢州人。少读书业文，尤长于诗。五十余，耻无成，遂求隶虢之右职，相次为步使。虢，陕之属郡，使府藉其才干，召置陕城。久之，会晋末，戎虏犯中夏，侯章、赵晖俱为国指挥使在陕，王晏为都头，戎将令至陕驿，侯章等随虏帅就驿候之，虏命蕃将镇陕。一旦，有蕃使见侯章衣新褐毛衫，系金度铜束带，虏人使一作使人再三视侯，与虏胡语往来甚久。蕃帅临上马，命驿语者谓章曰：「天使要指挥身上毛衫与束带。」逼之甚急，侯不获已，与之，假他人衣与带而归。三人同行，章在涧南，遂召王晏与赵晖来涧南营内，取酒同饮。既而侯章曰：「安有身为指挥使，著一领毛衫，系一条铜束带作主不得，就身上夺却！」愤惋久之。赵晖亦怒，独王晏无言。将散，晏谓侯章、赵晖曰：「今世乱，我辈衣与束带闲事，将来未知死所尔。」侯与赵曰：「如何？」王晏曰：「到恁田地藉个甚？今夜领二三十人入驿，斫取蕃使头，因便入衙，杀了蕃王所差使长。得则固守，不得则将家属，掠金帛，入河东投奔刘大王。」刘大王即汉高祖也。侯初怯不应，赵晖然之，晏熟视侯章久之而去。是夜，独王晏、赵晖率死士数十人入驿，斩戎使，尽取财物以归，乃逾垣入衙，杀蕃酋，遂据其城。王晏领甲骑数百人诣涧南，欲杀侯章，章惶惧拜于马前，释之，令上马。推赵晖为首，侯章、王晏为都监、巡检。差陶公与赵晖之子延进同赍表，奏汉祖劝进焉。汉祖大喜，因次第酬之。后汉祖知晏功，三人皆节使，备在正史。陶公遂委质事汉祖。及王师南举，命为开道使。高祖即天位，陶使人来求赵晖、侯章等奏举，朝廷不得已，遂授公虢州刺史，然执政者由是侧目矣。罢郡，处之环衞，后出为蕃方副车军司马焉，终于荆州副使知州事。公能诗，与宫师王相溥善，常有诗往来属和。翰林承旨陶公谷叔事之，自前延安军司马授华州行军，陶翰林为序，亲书以送之。……公晚年知进士张翼能诗，召置门下，厚待之。尝曰：「七言诗我不如翼，五言诗翼不如我。」陶公诗有「河经蕃地浊，山到汉家青」，又在环衞时诗「拟抛丹禁去，试著白衣看」。有集，陶翰长为之序。张翼尝投诗两轴于宫师王相溥，王相以诗谢云：「清河诗客本贤良，惠我新吟六十章。格调宛同罗给事，功夫深似贾司仓。登山始觉天高广，到海方知浪渺茫。好去蟾宫是归路，明年应折桂枝香。」陶以副车别驾权莅蕃阃者久之，所至称治，不苛不扰，律身省事而已，在政无赫赫之称。罢任日，民皆攀辕遮留，泣涕塞路，前驱鞭挞之，然后进。既遭逢汉祖，始用为开道使。以其读书多学，有木秀之忌。一求荐于三帅，过亦轻矣。授一刺史，二年而罢，竟以散秩坎轲终身，亦命夫！时俗谓之「求关节」，履捷迳以致身者，得为深诫乎！仲尼曰：「富而可求，虽执鞭之士，吾亦为之。」圣人之旨明，富不可妄求，况贵位乎！子元鼎，有文章，擢进士第。乌乎，今不幸而殂矣！《洛阳绅旧闻记》一。

## 韦　恩

1. []{#唐轶三十三-韦恩-1}
五代汉韦恩，在上党五年，无令誉可称，唯以聚敛为事。性又鄙吝，未尝与宾佐有酒食之会。有从事欲求谒见者，恩览劄而怒曰：「必是来猎酒也。」命典客者饮而遣之。其鄙吝如此。《续世说》一一。

## 李守贞

1. []{#唐轶三十三-李守贞-1}
见杨光远[1](#唐轶三十三-杨光远-1)。

1. []{#唐轶三十三-李守贞-1}
见周世宗符后[1](#)。

## 赵思绾

1. []{#唐轶三十三-赵思绾-1}
贼臣赵思绾自倡乱至败，凡食人肝六十六。无非面剖而脍之，至食欲尽，犹宛转叫呼。而戮者人亦一二万。《玉堂闲话》（《广记》二六九）。

## 李　谷

1. []{#唐轶三十三-李谷-1}
李相谷尝为陈州防御使，三日，谒夫子庙，但见破屋数间，中有一像巍然而已。谷叹息久之。俄而伶人中有李花开趋进而前，献口号云：「破落三间屋，萧条一旅人。不知负何事，生死厄于陈。」谷惊，以谓伶人之词趋向有如此者，遽出俸以修之。《五代史补》五。

2. []{#唐轶三十三-李谷-2}
周太祖时，李谷以病臂未愈，三表辞位，帝遣中使谕指曰：「卿所掌至重，朕难其人，苟事功克集，何必朝礼。朕今于便殿待卿，可暂入相见。」谷见于金祥殿，面陈款悃，帝不许。谷不得已，复视事，未能执笔，诏以三司务繁，令刻名印用之。其后又九表辞位，罢守本官，令每月肩舆一诣便殿议政事。《续世说》五。

3. []{#唐轶三十三-李谷-3}
见韩熙载[2](#唐轶三十六-韩熙载-2)。

## 王　峻

1. []{#唐轶三十三-王峻-1}
广顺初，河东刘崇引契丹攻晋州，遣峻率师赴援，峻顿兵于陕。周祖欲亲征，遣使谕之。峻见使受宣讫，时惟传口宣，无诏书。谓使曰：「与某驰还，附奏陛下，谓周祖也。言晋州城坚，未易可拔，刘崇兵锋方锐，不可与力争。所以驻兵者，待其气衰耳，非臣怯也。陛下新即位，不宜轻举。今朝中受圣知者，惟李谷、范质而已，陛下若车驾出汜水，则慕容彦超以贼军入汴，大事去矣。」时彦超据兖州叛。使还具奏，周祖自以手提耳，目使者曰：「几败吾事！」《五代史阙文》。

2. []{#唐轶三十三-王峻-2}
周初，枢密王峻会朝臣，予亦预，吏引坐览骥亭。深不喻其名，呼吏问之，曰：「太尉暇日，悉阅厩马于此为娱玩焉。」《清异录》下。

## 王　朴

1. []{#唐轶三十三-王朴-1}
周显德中，朴与魏仁浦俱为枢密使。时太祖皇帝已掌禁兵，一日，有殿直乘马误冲太祖道从，太祖自诣密地诉其无礼。仁浦令宣徽院勘诘，朴谓太祖曰：「太尉时太祖检校太尉。名位虽高，未加使相；殿直，廷臣也，与太尉比肩事主；太尉况带军职，不宜如此。」太祖唯唯而出。《五代史阙文》。

2. []{#唐轶三十三-王朴-2}
王朴仕周世宗，制礼作乐，考定声律，正星历，修刑统，百废俱起。又取三关，收淮南，皆朴为谋。然事世宗才四年耳，使假之寿考，安可量也？尝自谓「朴在则周朝在」，非过论也。王禹偁记朴在密院，太祖时为殿前点检。一日，有殿直冲节者，诉于密院。朴曰：「殿直虽官小，然与太尉比肩事主，且太尉方典禁兵，不宜如此。」太祖耸然而出。又周世宗于禁中作功臣阁，画当时大臣如李谷、郑仁诲与朴之属。太祖即位，一日过功臣阁，风开半门，正与朴像相对。太祖望见，却立耸然，整御袍襟领，磬折鞠躬顶礼乃过。左右曰：「陛下贵为天子，彼前朝之臣，礼何过也？」太祖以手指御袍云：「此人若在，朕不得此袍着。」其敬畏如此。又《闲谈录》云，朴植性刚烈，大臣藩镇皆惮之。世宗收淮南，俾朴留守。时以街巷隘狭，例从展拆，怒厢校弛慢，于通衢中鞭背数十。其人忿然叹云：「宣补厢虞候，岂得便从决！」朴微闻之，命左右擒至，立毙于马前。世宗闻之，笑谓近臣云：「此是大愚人，去王朴面前夸宣补厢虞候，宜其死矣。」《默记》上。

3. []{#唐轶三十三-王朴-3}
见后周世宗[3](#唐轶三十一-后周世宗-3)。

4. []{#唐轶三十三-王朴-4}
见李度[1](#唐轶三十三-李度-1)。

## 范　质

1. []{#唐轶三十三-范质-1}
见和凝[4](#唐轶三十三-和凝-4)。

2. []{#唐轶三十三-范质-2}
范质为翰林学士时，戎王将图南寇，少帝征外诸侯用兵，因是观其进退以去留之。八月一日，有制命一十五，将以北京留守刘充为行营都统等。是夜质直金门，帝以制多，令召别学士共草，公奏曰：「今或夜开禁门，必恐漏泄机密，臣之罪也。不若臣独草。」迟明已封进讫付外。丞相于阁中览制，咸异之曰：「昔草五王制者，传作美谈。今范公独草十五将麻制，真大手笔也。」质，周太祖朝拜相。《五代晋书》（《广卓异记》一三）。

3. []{#唐轶三十三-范质-3}
范质初作相，与冯道同堂。道最旧宿，意轻其新进，潜视所为。质初知印，当判事，语堂吏曰：「堂判之事，并施签表，得以视而书之。虑临文失误，贻天下笑。」道闻叹曰：「真识大体，吾不如也。」《杨文公谈苑》（《宋朝事实类苑》九）。

4. []{#唐轶三十三-范质-4}
周世宗深怒翰林学士窦仪，欲杀之。宰相范质入奏事，帝望见知其意，即起避之。质趋前伏地，叩头谏曰：「仪罪不至死，臣为宰相，致陛下枉杀近臣，罪皆在臣。」继之以泣。帝意解，乃释之。《续世说》一〇。

5. []{#唐轶三十三-范质-5}
见周世宗[5](#)。

6. []{#唐轶三十三-范质-6}
周显德中，以太祖在殿前点检，功业日隆，而谦下愈甚，老将大校多归心者，虽宰相王溥亦阴效诚款。今淮南都园，则溥所献也。惟范质忠于周室，初无所附。及世宗晏驾，北边奏契丹入寇，太祖以兵出拒之。行至陈桥，军变，既入城，韩通以亲衞战于阙下，败死。太祖登正阳门望城中，诸军未有归者，乃脱甲诣政事堂。时早朝未退而闻乱，质下殿执溥手曰：「仓猝遣将，吾侪之罪也。」爪入溥手，几血出，溥无语。既入见太祖，质曰：「先帝养太尉如子，今身未冷，奈何如此？」太祖性仁厚，流涕被面。然质知事不可遏，曰：「事已尔，无太仓卒，自古帝王有禅让之礼，今可行也。」因具陈之，且曰：「太尉既以礼受禅，则事太后当如母，养少主当如子，慎勿负先帝旧恩。」太祖挥涕许诺，然后率百官成礼。由此太祖深敬重质，仍以为相者累年。终质之世，太后、少主皆无恙。故太祖、太宗每言贤相，必以质为首。《龙川别志》上。

7. []{#唐轶三十三-范质-7}
〔范鲁公〕尝谓同列曰：「人能鼻吸三斗醇醋，即可为宰相矣。」《涑水记闻》（《宋朝事实类苑》九）。《沂公笔录》（《古今事文类聚》别集一六）。

## 柴守礼

1. []{#唐轶三十三-柴守礼-1}
广顺三年，以柴守礼子荣为皇子，拜守礼太子少保致仕，皇子即位，是为世宗。守礼居西洛，与王溥、王彦超、韩令坤之父结友嬉游，裘马衣冠，僭逼逾制。当时人为一日具，设乐集妓，轮环无已，谓之鼎社。洛下多妙妓，守礼日点十名，以片纸书姓字，押字大如掌，使人持呼之。被遣者诣府尹，出纸呈示，尹从旁佥字，妓见纸画时争到买唤子，号曰鼎社。《清异录》上。

## 王处讷

1. []{#唐轶三十三-王处讷-1}
见后周太祖[9](#唐轶三十一-后周太祖-9)。

## 扈　载

1. []{#唐轶三十三-扈载-1}
扈载畏内特甚。未仕时，欲出则谒假于细君。细君滴水于地，指曰：「不干须前归。」若去远则燃香印，掐至某所，以为还家之验。因筵聚，方三行酒，载色欲逃遁，朋友默晓，哗曰：「扈君恐砌水隐形，香印过界耳，是当罚也。吾徒人撰新句一联，劝请酒一盏。」众以为善，乃俱起，一人捧瓯，吟曰：「解禀香三令，能遵水五申。」逼载饮尽。别云：「细弹防事水，短𦶟戒时香。」别云：「战兢思水约，匍匐赴香期。」别云：「出佩香三尺，归防水九章。」别云：「命系逡巡水，时牵决定香。」载连沃六七巨觥，吐呕淋漓。既上马，群噪曰：「若夫人怪迟，但道被水香劝盏留住。」《清异录》上。

## 徐台符

1. []{#唐轶三十三-徐台符-1}
台符早以乱罹，曾陷北虏，因间遯归。所乘马常多嘶鸣，暨昼伏宵行，则帖耳屏息。逮至中土，嘶鸣如故，识者以为积善之征。后处禁林，周世宗必欲置之廊庙，将择吉日宣制，一日内直，忽终于玉堂。车驾亲临，救以上药，已奄然矣。《续翰林志》下。

## 张昭远

1. []{#唐轶三十三-张昭远-1}
见李涛[6](#唐轶三十三-李涛-6)。

2. []{#唐轶三十三-张昭远-2}
张昭远特好学，积书数万卷，以楼载之，时谓之「书楼张公家」。尝谓所亲：「《太玄经》见黄钟不在戊己之位，使律本从何而生乎？扬子云本通历象，尝著是书。严君平为之下星纬行度，凡二十八宿，于参、觜、牛，颇差其次。未知君平之学止于是耶？后人传之误也？未可知已。」其探讨如此。《五代史补》五。

## 刘　坦

1. []{#唐轶三十三-刘坦-1}
刘坦状元及第，为维扬李重进书记。好酒，李常令酒库：「但书记有客，无多少供之。」寻为掌库吏颇恡之，须索甚艰，因大书一绝于厅之屏上云：「金殿试回新折桂，将军留辟向江城。思量一醉犹难得，辜负扬州管记名。」未几重进望日，复谒於坦，读之忽悟，曰：「小吏恡酒于书记也。」立命斩之。坦不怿，凡数月，悔而成疾。《南部新书》癸。

## 何承裕

1. []{#唐轶三十三-何承裕-1}
何承裕，韶州曲江人。父泽，尝为岭南刘隐从事。承裕有逸才，为小词尤工，娼楼酒肆，往往流布。与翰林陶谷素不叶。世宗之征河东也，书诏填委，陶独当之。时何以通籍，亦预扈从之数。世宗欲擢用，问陶曰：「何承裕可以知制诰否？」奏曰：「承裕好俳。发挥润色，恐非所长。」世宗遂已。何知之。及陶之判铨，一旦方偃息，何自外抗声唱挽歌而入。陶甚惊骇，承裕曰：「尚书岂长生不死者耶？幸甚无恙，闻其一两曲又何妨？」陶无以抗。及知商州，有举人投卷。初甚欣慰，及览其诗有「日暮啼猿旅思凄」之句，遽曰：「足下此句甚佳，但上句对属未切，奉为改之。何不云『晓来犬吠张三妇，日暮猿啼旅思凄？』」举人大惭而去。其放荡不羁，动以滑稽为务也如此。《五代史补》五。

## 李　度

1. []{#唐轶三十三-李度-1}
李度，显德中举进士，工诗，有「醉轻浮世事，老重故乡人」之句，人多诵之。王朴为枢密，止以此一联荐于申文炳知举，遂擢为第三。人嘲曰：「主司只诵一联诗。」《玉壶清话》七。又《诗话总龟》前集三九引。

## 宋彦筠

1. []{#唐轶三十三-宋彦筠-1}
宋彦筠，正史有传。起于行伍，善用枪。初隶滑州，庄宗有天下，迁禁军指挥使。从康延孝为伐蜀先锋，以战功授渝州刺史。彦筠多力勇健，走及奔马。为小校时，欲立奇功，每见阵敌，于兜牟上阔为双髻，故军中目之为宋忙儿。后虽贵为节将，远近皆谓之宋忙儿。周初，李谏议知损有诗名，当时号曰李罗隐。彦筠尝问李曰：「谏议姓李，因何人皆言李罗隐？」李性峻多急，好戏，应声答曰：「如太师姓宋，满朝皆唤作宋忙儿，又何异乎？」宋闻之喜甚，与之笑而退。初破西蜀，彦筠占一蜀将之宅，主已亡，妻见存，姬妾且众，财货数万计。宋知宅中窖藏之物甚多，主妻秘之使婢妾辈勿泄言，乃绐主妻云：「某无正室，今纳夫人为之。」日与同饮食，以齐体之礼礼待之。及朝廷就除渝牧，与之偕行，私藏之物皆为彦筠所有。然侍妾已众，中心厌薄主妻，将自渝归阙，乃醉而杀之，埋于渝之衙后。《洛阳绅旧闻记》四。

## 李知损

1. []{#唐轶三十三-李知损-1}
李知损官至谏议大夫。好轻薄，时人谓之「李罗隐」。至于亲友间往还简牍，往往引里巷常谈为之偶对。常有朝士奉使回，以土物为赠，其意犹望却回，知损觉之，且贻书谢之曰：「在小子一时间却拟送去，恐大官两罗里更不将来。」干祐中，奉使郑州，时宋彦筠为节度使，彦筠小字忙儿，因宴会，彦筠酒酣，辄问曰：「众人何为号足下为罗隐？」对曰：「下官平素好为诗，其格致大抵如罗隐，故人为号。」彦筠曰：「不然，盖谓足下轻薄如罗隐耳。」知损大怒，厉声曰：「只如令公，人皆谓之宋忙儿，未必便能放牛。」满座皆笑。《五代史补》四。

## 安审琦

1. []{#唐轶三十三-安审琦-1}
襄阳后帅安审琦，亦有爱妾与外人私接。忽因夜初隔幕烛下，潜见有人自宅中出去，据膝而言曰：「叵耐！」审琦是夕遇害，莫知其谁。子姪辈皆泣告曰：「大王平生器业如此，岂无威灵使其奸人败露？」须臾时，于是其奸贼自以手擒捉身体，扑于灵座前。亦一仆厮耳。《丁晋公谈录》。

## 周景威

1. []{#唐轶三十三-周景威-1}
周显德中，许京城民居起楼阁，大将军周景威先于宋门内临汴水建楼十三间，世宗嘉之，以手诏奖谕。景威虽奉诏，实所以规利也，今所谓十三间楼子者是也。景威子莹，国初为枢密使。《渑水燕谈录》九。

## 李花开

1. []{#唐轶三十三-李花开-1}
见李谷[1](#唐轶三十三-李谷-1)。

## 韩　通

1. []{#唐轶三十三-韩通-1}
韩通少应募，以勇力闻。显德二年，河北大兵之后，遗骸满野。通悉令收瘗，为万人冢，命记室贾湘刻石纪事，立于无极县。《厚德录》三。

## 李　筠

1. []{#唐轶三十三-李筠-1}
太祖初即位，李筠将叛而患钱粮缺少，乃以情喻僧曰：「吾军府用不足，欲借师之名以足之。吾为师作维那教，化钱粮各三十万，且寄我仓库，事毕之日，中分之。」僧许诺。乃令积薪坐其上，尅日自焚。筠为穿地道于其下，令通府中，曰：「至日，走归府中足矣。」筠遂与夫人先往，倾家财尽施之。于是远近争以钱粮餽之，四方辐辏，仓库不能容，旬日钱粮六十万俱足。筠乃塞其地道，焚僧杀之，尽取其钱粮，遂叛。人皆谓筠之智略及此，而不知此唐李抱真镇潞州时谋也，其事载之《尚书故实》，筠知之，于是用此策。《瓮牖闲评》八。《杨文公谈苑》（《宋朝事实类苑》七八）。《涑水记闻》一。

## 李重进

1. []{#唐轶三十三-李重进-1}
见刘坦。

# 唐人轶事汇编卷三十四

## 杨行密

1. []{#唐轶三十四-杨行密-1}
见郑綮[1](#唐轶二十九-郑綮-1)。

2. []{#唐轶三十四-杨行密-2}
吴太祖为庐州八营都巡警，至糁潭，憩于江岸。有渔父鼓舟直至前，馈鱼数头，曰：「此犹公子孙鳞次而霸也。」因四指曰：「此皆公之山川。」吴公异之，将遗以物，不顾而去。《江淮异人录》。《十国春秋》一二。

3. []{#唐轶三十四-杨行密-3}
伪吴先主吴王行密，庐州合淝人，力举三百斤。微时，居常独处，必见黑衣人侍其侧。后既有众，遂令部兵悉以黑缯羃其首，号曰「黑云都」。行密之妻兄朱延寿，始为行密称荐，旋至寿州节帅。而延寿潜以宗姓通于梁祖，将规淮甸，行密乃谋去之。且虑召之不至，遂诈为目疾，凡三年。其妻旦夕视其动静，以为信，至于私于隶仆，悉避余人，唯不避行密。密一日谓其妻曰：「吾目疾不瘳矣，诸儿且不克省军府之事，当属于舅，汝宜召之。」其妻自以书召。延寿既至，行密处正厅，潜兵以见之。俄而开目曰：「数年不见舅，今旦果相覩。」延寿惶骇，遂叱勇士执而杀之，仍废其妻焉。行密雄豪而颇有度量。苏州刺史成及及，浙之八都也。后为彰义军节度使兼侍中，皆王命也。为部所叛，执送行密，密以其厚重伉直，颇重之，舍于正厅之后，房室间亦有剑甲之类，而行密盛暑中日以单衣而至，与及饮膳，了无疑忌之色。及又尝抵行密内室，见行密方起盥漱，而右手擎一沙罗，可百余两，水满其中而洗项。则力举三百斤不谬矣。《五国故事》上。

4. []{#唐轶三十四-杨行密-4}
杨行密据淮南，以妻弟朱氏众谓之朱三郎者，行密署为泗州防御使。泗州素屯军。朱氏骁勇，到任恃众自负，行密虽悔，度力未能制，但姑息之。时议以谓行密事势去矣。居无何，行密得目疾，虽瘉，且诈称失明，其出入皆以人扶策，不尔，则触墙抵柱，至于流血。姬妾仆隶以为实然，往往无礼。首尾仅三年。朱氏闻之信，而少懈弛。行密度其计必中，谓妻曰：「吾不幸临老两目如此，男女卑幼，苟不讳，则国家为他人所有。今昼夜思忖，不如召泗州三舅来，使管勾军府事，则吾虽死无恨。」妻以为然，遽发使述其意而召之。朱氏大喜，倍道而行。及入谒，行密恐其觉，坐于中堂，以家人礼见。朱氏颇有德色，方设拜，行密奋袖中铁槌以击之，正中其首，然犹宛转号呼，久而方毙。行密内外不测，即时升厅，召将吏等，谓之曰：「吾所以两目失明者，盖为朱三此贼，今已击杀，两目无事矣，诸公知之否？」于是军府大骇，其仆妾尝所无礼者皆自杀。初，行密之在民间也，尝为合肥县手力，有过，县令将鞭之，行密惧且拜。会有客自外入见，行密每拜，则厅之前簷皆叩地，而令不之觉，客知其非常，乃遽升厅揖令，于他处告以所见，令惊，遂恕之，且劝事郡以自奋。行密度本郡不足依，乃投高骈。骈死，秦彦、孙儒等作乱，行密连诛之，遂有淮南之地。《五代史补》一。

5. []{#唐轶三十四-杨行密-5}
见朱延寿[1](#唐轶三十四-朱延寿-1)。

6. []{#唐轶三十四-杨行密-6}
杨行密尝命宣州刺史田𫖳领兵围钱塘，钱镠危急，遗其子元璙修好于行密。元璙风神俊迈，行密见之甚喜，因以其女妻之，遽命𫖳罢兵。初，𫖳之围城也，尝遣使候钱镠起居，镠厚待之。将行，复与之小饮，时罗隐、皮日休在坐，意以𫖳之师无能为也，且欲讥之。于是日休为令，取一字，四面被围而不失其本音，因曰：「『其』字上加『艸』为萁菜，下加『石』为碁子，左加『玉』为琪玉，右加『月』为期会。」罗隐取「于」字，上加「雨」为舞雩，下加「皿」为盘盂，左加「玉」为玗玉，右加「邑」为邘地。使者取「亡」字，讥钱镠必亡。然「亡」上加「草」为「芒」，下加「心」为「忘」，右加「邑」为邙，左加「心」为忙，其令必不通，合坐皆嘻笑之，使大惭而去。未几，𫖳果班师。先是，行密与镠势力相敌，其为愤怒，虽水火之不若也。行密尝命以大索为钱贯，号曰「穿钱眼」。镠闻之，每岁命以大斧科柳，谓之「斫杨头」。至是，以元璙通昏，二境渐睦，穿眼、斫头之论始止。《五代史补》一。

7. []{#唐轶三十四-杨行密-7}
杨行密驰射武伎皆非所长，而宽简有智略，善抚士卒，与同甘苦，推心待物，无猜忌。尝早出，从者断马秋取其金，行密知而不问，它日复早出如故。人服其度量。《续世说》三。《十国春秋》一。

8. []{#唐轶三十四-杨行密-8}
江南呼蜜为蜂糖，盖避杨行密名也。行密在时，能以恩信结人，身死之日，国人皆为之流涕。予里中有僧寺曰南华，藏杨、李二氏税帖，今尚无恙。予观行密时所征产钱，较之李氏轻数倍。故老相传云：煜在位时，纵侈无度，故增赋至是。欧阳谓行密为盗亦有道，岂非以其宽厚爱人乎？《独醒杂志》一。

9. []{#唐轶三十四-杨行密-9}
杨行密之据淮阳，淮人避其名，以「蜜」为「蜂糖」。《渑水燕谈录》九。《齐东野语》四。

10. []{#唐轶三十四-杨行密-10}
杨行密据江淮，至今民间犹谓蜜为蜂糖。滁人犹谓荇溪为菱溪，则俗语承讳久，未能顿易故也。《青箱杂记》二。

## 杨　渥

1. []{#唐轶三十四-杨渥-1}
淮南杨渥居丧，昼夜酣饮作乐，燃十围之烛以击毬，一烛费钱数万。《续世说》九。《十国春秋》二。

## 杨隆演

1. []{#唐轶三十四-杨隆演-1}
见徐知训[1](#唐轶三十四-徐知训-1)。

## 杨　溥

1. []{#唐轶三十四-杨溥-1}
杨溥巡白沙，太学博士王谷上书，请改白沙为迎銮。其略曰：「日月所经，星辰尽为黄道；銮舆所止，井邑皆为赤县。」《九国志》（《资治通鉴》二七三注）。

2. []{#唐轶三十四-杨溥-2}
吴主忽谓左右曰：「孤克己虽勤，为下所奉，然为徐氏制驭，名存实丧，今欲求为一田舍翁，将安所归乎？」遂泣下数行。《江南野史》四。

3. []{#唐轶三十四-杨溥-3}
让皇居泰州永宁宫，尝赋诗云：「江南江北旧家乡，三十年来梦一场。吴苑宫闱今冷落，广陵台榭已荒凉。云笼远岫愁千片，雨滴孤舟泪万行。兄弟四人三百口，不堪回首细思量。」《江表志》上。《江南余载》下。《古今诗话》（《诗话总龟》前集四四）。参见李煜[21](#唐轶三十四-李煜-21)。

4. []{#唐轶三十四-杨溥-4}
徐氏将移杨氏之祚，乃以升州为大吴西都，扬州为东都，声言将迁杨氏于江南，改白沙为迎銮镇。俄而逼禅，称杨氏欲入道，乃营室于茅山，迁溥居之。册曰：「受禅老臣臣知诰谨上尊号，曰高尚思元崇古让皇帝。」溥既渡江，赋诗，略曰：「烟凝楚岫愁千点，雨滴吴江泪万行。兄弟四人三百口，不堪端坐细思量。」及将遇弑，方诵佛书于楼上，使者前趋，溥以香𬬻掷之，俄而见害。李氏以海陵为泰州，置永宁宫于州之门右，迁其族以处，使亲信褚仁规为刺史以专防护。后周世宗渡淮，李氏急使人赴海陵，尽害之。《五国故事》上。

5. []{#唐轶三十四-杨溥-5}
溥能委运寿终，不罹篡杀之祸，深于机者也。《九国志》（《通鉴考异》三〇）。

6. []{#唐轶三十四-杨溥-6}
〔先主〕迁让皇于京口，以润州廨舍为丹阳宫以处之，用亲吏马恩让为丹阳宫使。让皇以世子琏嘱于主曰：「吾无一事，但为选师儒之有年德者教育吾儿，令知人伦孝让，他日不绝祀享，俾吾先血食泉下，吾志足矣。」主为选中书舍人徐善兼右庶子以教焉。琏，让皇长子也。十岁封江都王，立为太子。性淳谨好学，骨清神浅，唇缩齿露，风鉴者所不许。主受禅，封琏中书令、池州刺史，将赴上，遇寒食饮冷失节，卒于池口舟中，年十九岁。初，先主第四女，琏纳之为妃，贤明温淑，容范绝世。及禅代，封永兴公主。闻人呼公主，则呜咽流涕，辞不愿称，宫中为之惨戚。琏卒，永兴终身缟素，斥去容饰，不茹荤血，惟诵佛书，但自称未亡人，朝夕焚香，对佛自誓曰：「愿儿生生世世莫为有情之物。」居延和宫，年二十四无疾坐亡。《玉壶清话》九。

7. []{#唐轶三十四-杨溥-7}
让皇在泰州数年，每有嗣息及五岁，必有中使至，赐品官章服，然即日告卒。《江南余载》下。

8. []{#唐轶三十四-杨溥-8}
唐人迁让皇之族于泰州，号永宁宫，守衞甚严，不敢与国人通婚姻，久而男女自为匹偶。《十国纪年》（《通鉴考异》三〇）。马令《南唐书》一。

9. []{#唐轶三十四-杨溥-9}
吴让皇既殂于丹阳〔宫〕，其族属尚居泰州廨舍，先主自受禅已还，未暇措置，迨殂，方嘱付嗣君曰：「邦君皆杨氏所有，天地事物之变，偶移在我，然顺逆之势不常。吾所悯孤儿婺女，侨寄殊乡。令往泰州津敛杨族，安于京口，赒赡抚育，无令失所，男女婚嫁，悉资官给。」璟禀遗戒，遣园苑使尹延范具舟车调费，往泰般护。时王室在难，道路已乱，延范虑有他变，取子弟六十人皆杀之，惟载妇女以渡江。璟大怒，以延范腰斩，仍诛其族于市，以慰其冤。杨氏诸女二十余人，选士族嫁之，奁匣闺槖，不失常度。《玉壶清话》一〇。马令《南唐书》三。《十国春秋》三。

## 杨　蒙

1. []{#唐轶三十四-杨蒙-1}
行密四子，渥、渭悉袭伪位，唯蒙为溥之长，蒙第十六，溥第十七。而长于弓马。徐氏忌之，故不立，而终构其罪，自临川王废为历阳公，幽于历阳。蒙闻将有禅让，遂杀监守者，与其下二驰赴庐江诣周本。本时为庐江节帅，即蒙之妇翁也。本之子祚闭门不纳，本闻之曰：「我家郎，何以不见？」祚不答，因执蒙宫之于外，蒙因杀数人而卒。徐氏使溺其家于江中。《五国故事》上。

2. []{#唐轶三十四-杨蒙-2}
初，主（今按：指南唐先主）将受禅也，时吴之宗室临川王蒙久囚废于历阳，司马徐玠素不悦于主，欲蒙受禅，阴讽太尉、中书令西平王周本及赵王李德诚辈，倚以德爵勋旧之重，欲使推戴于蒙，尽玠之谋也。蒙闻将受禅，杀监守者，与亲信走骑投西平王周本。本已昏耄，不知时变，皆其子祚左右其事，故拒之不令入报。蒙恳祈再三，亦不许，闭中门外，执蒙以杀之。本知之，怒曰：「我家郎君，何不使吾一见！」蒙既被害，吴室遂移。本力疾扶老，随众至建康，但劝进而已。自是心颇内愧，数月而卒。实素无推翊之诚，而主宽裕，置而不辨，及其死也，厚葬之，优恤其孤。《玉壶清话》九。

## 杨　琏

1. []{#唐轶三十四-杨琏-1}
见杨溥[6](#唐轶三十四-杨溥-6)。

2. []{#唐轶三十四-杨琏-2}
杨琏拜陵，至竹筿口维舟，大醉，一夕而卒。《九国志》（《资治通鉴》二八二注）。《十国春秋》四。

## 徐　温

1. []{#唐轶三十四-徐温-1}
〔徐温〕会唐末大乱，贩盐为盗。从吴武王杨行密起合淝，劲兵数万，号其军为「黑云长剑」。所与举事者，刘威、陶雅之徒，号「三十六英雄」，独温未尝有战功。行密用其谋杀朱延寿，以功迁右衙指挥使，始预谋议。马令《南唐书》八。《十国春秋》一三。

2. []{#唐轶三十四-徐温-2}
初，温之与〔张〕颢同谋害〔杨〕渥，实戊辰岁夏六月也。议既定，其夕将暝，颢已先入，而温使告颢曰：「今非番直不欲俱入，虑其谋漏泄。」请颢独讫其事，然后见报。颢诺之。其夕既杀渥，遂召温。温乃诣城门大哭曰：「张颢弑逆，杀害老令公郎君矣！」军众皆为之哭。其夕遂杀颢，立杨渭。渭以温兼左右军政焉。《五国故事》上。

3. []{#唐轶三十四-徐温-3}
王疾病，大丞相温来朝，议立嗣君。门下侍郎严可求言王诸子皆不才，引蜀先主顾命诸葛亮事，温以告知诰，知诰曰：「可求多知，言未必诚，不过顺大人意尔。」温曰：「吾若自取，非止今日。张颢之乱，嗣王幼弱，政在吾手，取之易于反掌。然思太祖大渐，欲传位刘威，吾独力争，太祖垂泣，以后事托我，安可忘也！」乃与内枢密使王令谋定策，称隆演命，迎丹杨公溥监国。己丑，隆演卒。六月戊申，溥即王位。《十国纪年》（《通鉴考异》二九）。

4. []{#唐轶三十四-徐温-4}
见李昪[8](#唐轶三十四-李昪-8)、[9](#唐轶三十四-李昪-9)。
5. []{#唐轶三十四-徐温-5}
见李昪[8](#唐轶三十四-李昪-8)、[9](#唐轶三十四-李昪-9)。

6. []{#唐轶三十四-徐温-6}
见李璟[1](#唐轶三十四-李璟-1)。

7. []{#唐轶三十四-徐温-7}
义祖令知询入觐，明日诏下，以知询为相。其夕，宋齐邱与术士刘通微同宿，闻鼓声，通微曰：「事必中变，且有大丧。」书至，而义祖殂。《江南别录》。

8. []{#唐轶三十四-徐温-8}
义祖徐氏讳温，烈祖之养父也。刚毅寡言，罕与人交，众中凛然可畏，目为「徐嗔」。《江南别录》。马令《南唐书》八。《实宾录》七。

## 徐知训

1. []{#唐轶三十四-徐知训-1}
知训，温长子也。少学兵法，不能竟。尤喜剑士角觝之戏。怙温权势，多为不法。温出镇润州，留知训辅政，常陵侮诸将，而对吴主隆演无君臣礼。隆演幼懦，尝饮酒楼上，命优人高贵卿侍酒，知训为参军，隆演鹑衣髽髻为苍鹘。知训因使酒骂座，语侵隆演。隆演愧耻泣涕，而知训愈陵辱之。左右扶隆演起去，知训杀一吏乃止。李德诚有女乐，知训求之，德诚曰：「此辈皆有所生，且复年长，不足以接贵人，俟求少妙者进之。」知训对德诚使者骂曰：「吾杀德诚并取其妻亦易尔。」初学兵于朱瑾，瑾力教之。后因求马于瑾，瑾不与，遂有隙。夜遣壮士杀瑾，瑾手刃数人，瘗舍后。知训知曲在己，隐而不闻。俄出瑾为静淮节度使。瑾诣知训别，且愿献前马。知训喜，往谒瑾家。瑾妻出拜，知训答拜，瑾以笏击踣，遂斩知训，提其首入告吴主曰：「为国去贼，为民除害，在今日矣。」吴主惊曰：「彼有父在，吾不敢预闻。」瑾怒曰：「竖子不足与语！」遂自杀。坐诛者数家。初，宿衞将李球、马谦挟隆演登楼，取库兵以诛知训，阵于门桥。知训与战频却。朱瑾适自外来，以一骑前，视其阵，曰：「不足为也。」因反顾一麾，外兵争进，遂斩球、谦，乱兵皆溃。瑾尝有德于知训者也。及其凶终，吴人皆谓曲在知训。马令《南唐书》八。《十国春秋》一三。

2. []{#唐轶三十四-徐知训-2}
见朱瑾[3](#唐轶三十四-朱瑾-3)、[4](#唐轶三十四-朱瑾-4)。

3. []{#唐轶三十四-徐知训-3}
徐知训在宣州，聚敛苛暴，百姓苦之。入觐侍宴，伶人戏作绿衣大面若鬼神者，傍一人问「谁何」，对曰：「我宣州土地神也。吾主入觐，和地皮掘来，故得至此。」《江南余载》上。《江表志》中。《南唐近事》（《类说》二一）。

4. []{#唐轶三十四-徐知训-4}
见李昪[1](#唐轶三十四-李昪-1)、刁彦能[1](#唐轶三十五-刁彦能-1)。

5. []{#唐轶三十四-徐知训-5}
先是，知训待烈祖甚悖，每呼为乞子。与诸弟夜饮，遣召烈祖，烈祖不至。知训怒曰：「不吃酒，吃剑乎？」余皆类此。及败，知训宅中有土室封闭甚固，烈祖请义祖开视，其中绢图义祖之形，而身荷五木，烈祖及诸弟执缚如就刑之状，己被衮冕，南面视朝。义祖唾曰：「狗死迟矣！」《江南别录》。马令《南唐书》一。

6. []{#唐轶三十四-徐知训-6}
昔徐温子知训在广陵，作红漆柄骨朵，选牙队百余人，执以前导，谓之「朱蒜」。天祐末，广陵人竞服短袴，谓之「不及秋」。后十三年六月，知训为朱瑾所杀焉，则「朱蒜不及秋」之应也。《青箱杂记》七。

## 徐知询

1. []{#唐轶三十四-徐知询-1}
见周宗[1](#唐轶三十五-周宗-1)。

2. []{#唐轶三十四-徐知询-2}
见李昪[12](#唐轶三十四-李昪-12)、[13](#唐轶三十四-李昪-13)。
3. []{#唐轶三十四-徐知询-3}
见李昪[12](#唐轶三十四-李昪-12)、[13](#唐轶三十四-李昪-13)。

## 李神福

1. []{#唐轶三十四-李神福-1}
〔天福〕三年，攻杜洪于鄂州，大败洪军。时城中积荻山上，神福谓将军曰：「今夜焚此。」诸将皆不测。是夕，遣人乘舟载火炬至滠口，分焚树，伪为梁军来援之状。城中焚荻应之。诸将伏其智。《九国志》一。《十国春秋》五。

## 张　训

1. []{#唐轶三十四-张训-1}
天复三年，王茂章平密州，以〔张〕训为刺史。会梁祖以大军至，训谓诸将曰：「城孤师少，何以待之？」皆欲焚城掠聚而去。训曰：「不可。如此则我师难归。」遂封府藏，下悬门，立虚帜于城上，遣老弱居前，训自以锐兵殿其后。梁军前锋至，见城上旗多，未敢逼，数日方入城。又见府库城邑宴然如故，亦不追之。天祐七年，迁黄州刺史，卒于治所。训质直，勇而多力。曾渡毘陵西桥，马畏不渡，乃持尾鬣，举之以济。然不恃其勇，故多功保全焉。《九国志》一。《十国春秋》五。

## 柴再用

1. []{#唐轶三十四-柴再用-1}
再用，蔡州汝南人，性至孝。七岁遇庞勋乱，举族避地，祖誗鼓不能去，唯再用独留侍，贼见而去之，以是大为乡里所异。及长，沉毅有断，面黑如铁人，号为柴黑子。会秦宗权召募骁勇，再用以骑射应选。时军令：亡马者斩。一日战回，藉鞍而寝，既寤而马逸。再用追之，遇贼于林中，环树而射，一发，人树俱贯。贼畏走，遂夺马而归。光启中，从孙儒攻广陵。再用本名存，尝与军中小校结为死友。会有告小校谋反，儒斩之，执再用至，儒问：「何故反？」再用不对。既伏质，又问之，始对曰：「某与彼相结为死友，彼反则某反矣。公既诛之，复何问焉。」儒奇之曰：「汝果不反，吾再用汝。」因令改名再用。《九国志》一。《十国春秋》六。

2. []{#唐轶三十四-柴再用-2}
越人寇东洲，遣再用率兵御之，赐长矟伍拾。战败，舰破水满，再用为长矟所泛得不溺。家人闻败，饭于僧为祷。再用战归，取其饭召麾下以犒之，曰：「此辈济我，佛何力之有？」《九国志》一。《十国春秋》六。

3. []{#唐轶三十四-柴再用-3}
龙武统军柴再用，尝在厅事凭几独坐，忽有鼠走至庭下，向再用拱立，如欲拜揖之状。再用怒呼左右，左右皆不至，即自起逐之，鼠乃去。而厅屋梁折，所坐床几，尽压糜碎。再用后为卢鄂宣三镇节度使卒。《稽神录》二。又《广记》四四〇引。《十国春秋》六。

4. []{#唐轶三十四-柴再用-4}
柴再用按家乐于后园，有左右人窃于其门隙观之。柴知，乃召至后园，使观按习，曰：「隙风恐伤尔眸子。」《江表志》上。《江南余载》上。《十国春秋》六。

## 刘　存

1. []{#唐轶三十四-刘存-1}
〔天复〕四年，复攻江夏，时〔李〕神福病归，〔刘〕存代为招讨使。引十数骑巡城，憩于高冈，张乐命饮，酒酣，鄂兵大至，存以旗向江三招而止，鄂人望之仡然，有顷自退。军中服其胆略。《九国志》一。

## 刘　信

1. []{#唐轶三十四-刘信-1}
刘信攻南康，终月不下，义祖谴信使者而杖之，詈曰：「语刘信，要背即背，何疑之甚也？」信闻命大怖，并力急攻，次宿而下。凯旋之日，师至新林浦，犒锡不至，亦无所存劳。他日谒见，义祖命诸元勋为六博之戏，以纾前意。信酒酣，掬六骰于手曰：「令公疑信欲背者，倾西江之水终难自涤。不负公，当一掷徧赤。诚如前旨，则众彩而已。信当自拘，不烦刑吏耳。」义祖免释不暇。投之于盆，六子皆赤。义祖赏其精诚昭感，复待以忠贞焉。《南唐近事》。《十国春秋》七。

2. []{#唐轶三十四-刘信-2}
后唐庄宗即位，遣谏议大夫薛昭文册闽王，假道豫章，信劳之，谓昭文曰：「皇帝知有信否？」昭文曰：「主上新有河南，未熟公之名。」信曰：「汉有韩信，吴有刘信，异代其人也。」因指牙旗银首，举巵酒以属昭文曰：「射中此，愿公饮。」一箭而穿之，观者无不称快。《九国志》二。陆游《南唐书》九。《十国春秋》七。

## 朱延寿

1. []{#唐轶三十四-朱延寿-1}
朱延寿，庐州舒城人，〔杨〕行密之妻弟也。美姿容。未冠事行密，从征秦、毕、孙儒，皆以摧坚陷阵受赏。行密征维扬，授延寿以扞城之任，时军中多盗，行密方务宽恕，求得士伍心。知延寿好杀，每捕至者，必并所盗物遗而贳之，仍诫之曰：「慎勿使延寿知。」既而密报延寿，俱复擒杀之。……田𫖳、安仁义结搆延寿叛，将分地而治。行密忧形于色，即诈为目疾，每接延寿使，必错乱所见以示之。尝误触楹柱，而朱夫人救之，良久始苏，因泣曰：「吾今丧目，军府事大，儿子辈俱幼，不如得三舅代治，吾无忧矣。」夫人因以书召之，延寿不疑，遂来觐，行密迎至寝门，使人刺杀之，年三十四。出夫人嫁蕲州刺史石膳。既而朱瑾入贺，行密曰：「彼二大贼不足忧，惟忧此小贼。今得之，无事矣。」延寿善用兵，有钤略，好以寡击众，不胜敌而返者，无不尽戮之。尝与梁人战，遣众二百持大剑而往，内指一卒留之，卒云：「愿攻贼自效。」延寿亦斩之。其令出必行，皆此类也。性疏财，每得赏赐皆分赍将士。《九国志》三。《十国春秋》一三。

2. []{#唐轶三十四-朱延寿-2}
见杨行密[3](#唐轶三十四-杨行密-3)、[4](#唐轶三十四-杨行密-4)。

3. []{#唐轶三十四-朱延寿-3}
宣州田𫖳、寿州朱延寿将举军以背杨行密，请杜荀鹤持笺诣淮都。俄而事泄，行密悉兵攻宛陵，延寿飞骑以赴，俱为淮军所杀。延寿之将行也，其室王氏勉延寿曰：「愿日致一介，以宁所怀。」一日，介不至，王氏曰：「事可知矣。」乃部分家僮，悉授兵器，遽阖州中之扉。而捕骑已至，不得入。遂集家僮，私阜帑，发百燎，庐舍州廨焚之。既而稽首上告曰：「妾誓不以皎然之躯为仇者所辱！」乃投火而死。古之烈女，无以过也。《北梦琐言》一六。《续世说》八。

## 朱　瑾

1. []{#唐轶三十四-朱瑾-1}
朱瑾之据兖州，梁祖攻之未克，其从父兄齐州刺史琼先降，与琼同诣壁下以晓之。瑾乃遣都虞候胡规出献款曰：「兄已降，愿贷瑾不死，请以镇委吏。」既而启延寿门，陈牌印于笥曰：「兄来，请先奉此。」梁祖命琼受之。葛从周疑诈，选勇士孙少迪等仗剑以驭，琼曰：「彼力屈，不足疑。」琼进前受印籥，瑾单马曰：「兄独来，密语耳。」始相及，瑾令骁卒董怀进勾曳琼坠马，乃发所匿刃杀琼，勾戟突出牵入之。须臾，城上鼓噪，掷琼首于埤也。我军失色。梁祖哀恸久之，斩军谋徐厚，署琼弟玭为齐州防御使，恩礼殊厚。瑾竟弃城投扬州。《北梦琐言》一六。《十国春秋》八。

2. []{#唐轶三十四-朱瑾-2}
瑾之奔淮南也，时行密方图霸，其为礼待，加于诸将数等。瑾感行密见知，欲立奇功为报，但恨无入阵马，忽忽不乐。一日昼寝，梦老叟眉发皓然，谓瑾曰：「君常恨无入阵马，今马生矣。」及隶报，适退槽马生一驹，见卧未能起。瑾惊曰：「何应之速也！」行往视之，见骨目皆非常马，大喜曰：「事办矣！」其后破杜洪，取钟传，未尝不得力焉。初，瑾之来也，徐温覩其英烈，深忌之，故瑾不敢预政。及行密死，子溥嗣位，温与张镐争权，袭杀镐，自是事无大小，皆决于温。既而温复为自安之计，乃以子知训自代，然后引兵出居金陵，实欲控制中外。知训尤恣横，瑾居常嫉之。一旦，知训欲得瑾所乘马，瑾怒，遂击杀知训，提其首，请溥起兵诛温。溥素怯懦，见之掩面而走。瑾曰：「老婢儿不足为计。」亦自杀。中外大骇且惧。温至，遽以瑾尸暴之市中。《五代史补》一。　案：朱瑾诛徐知训事在杨渭时，此云杨溥，误。

3. []{#唐轶三十四-朱瑾-3}
天祐十三年，淮南小校马谦、李球乘酒胁众，挟〔杨〕渭登桥楼，发武库兵为乱，陈于门桥北外，众屡却。会瑾自浙西至，惟引一骑，视其坐起，云：「此不足为祸。」因返顾外众，推手一呼，乱兵皆溃去，遂擒谦。是冬与行军副使徐知训率兵攻颍州，梁人援至而解。渭将开国，知训患瑾位加于己，请以泗州建静淮军，出瑾为节度。先是，瑾因朔望，令女妓通候问于知训，知训淫纵，强欲私之，瑾心已不平，复有是行。会知训夜张祖筵，瑾中宵先起，诘旦，度知训酒方困，复留刺以去。既旰，知训果来谢，瑾因延入室，出其妻陶氏，知训方拜，瑾以笏击之，踣于地，左右自外突入杀之。初，瑾先系二恶马于庑下，及将图知训，密令释其覊绁，马果蹄啮，外人莫得闻变，因斩首以出。知训从人数百，瑾扼臂叱之，俱辟易散去。复乘知训马，驰入府中，诉于渭云：「今日为大王除患。」渭曰：「此事吾不敢知。」因命瑾疾去。瑾忿，以知训首击柱，诟渭曰：「懦夫安足与成事！」携剑复出，望府门已阖，因逾垣，折足，大呼曰：「吾为万人除患，今以一身当之耳。」遂自刎，夷其族。时年五十二。《九国志》二。《十国春秋》八。

4. []{#唐轶三十四-朱瑾-4}
朱瑾者，杨氏之名将也。徐温既出镇润州，以其子知训知广陵政事，谓之政事仆射。瑾与知训有通家之好，尝使知客诣知训之第，知训才二十余，颇以声色为务，而潜与知客通，取其所佩绡巾。知客惧，归以告瑾，瑾颇衔之。一日，杨氏会鞠于广场，知训与瑾立马观之，马首相接。瑾因揖知训曰：「那日绡巾，希以见还。」知训知事泄，且虑瑾为变，翌日遂讽杨氏出瑾为历阳。瑾知为知训所排，将整行计，密有图知训之意。及知训诣瑾告别，时盛暑，瑾以水徧洒厅事，皆汪洋不可驻足，乃直抵其内。瑾大设宴以待之，出爱姬姚氏荐酒，乃献名马。瑾爱其马，夏以罗帏，冬以锦帐覆之。知训纳拜于瑾，瑾以手板击杀之，截其首，提入以见。杨氏闻变，乃闭诸门，且曰：「伊自有阿爷处置是事。」瑾以杨氏不见纳，遂逾城而出，因堕城下，折足，乃自刭。吴人暴其尸于市，虫蛆不犯。《五国故事》上。

5. []{#唐轶三十四-朱瑾-5}
见徐知训[1](#唐轶三十四-徐知训-1)。

## 严可求

1. []{#唐轶三十四-严可求-1}
严求微时为阳邑吏，阳宰器之，待以宾礼，每曰：「卿当自爱。他日极人臣之位，吾不复见卿之贵，幸以遗孤留意。」期年，严亟登公辅。宰殁既久，其子理遗命候谒严门，严赠担石束帛而已，其子慊怀而退。严不甚顾，密遣家人赍黄金数十斤，伺于逆旅间，谢之曰：「非阳宰之子乎？相君使奉金以备行李。」又荐一官，地宅仆马毕为之置。其子他日及门致谢，严曰：「聊以报尊府君平昔之遇耳。」一见后，终身谢绝焉。《南唐近事》。《十国春秋》一〇。　案：严求，马令、陆游两《南唐书》及《十国春秋》皆作「严可求」。

2. []{#唐轶三十四-严可求-2}
见李昪[16](#唐轶三十四-李昪-16)。

3. []{#唐轶三十四-严可求-3}
严球为相，是年王慎辞奉使北朝，球在病请告，烈祖授以论答凡百事，皆中机务。球欲一见，就宅访之。球览毕，尤所深美，请更添一二事：「北朝若问黑云长，剑多少，及五十指挥皆在部下，柴再用不曾赴任，将何以对？」慎辞既到北朝，一无所问，首问黑云长剑并柴再用所之。慎辞依前致对，梁太祖锐意南征，即时罢兵。慎辞还朝，夜宿金山，尝有诗云：「淮船分螘点，江市聚蝇声。」烈祖性多猜忌，闻之，宋齐丘因而兴谮，收慎辞，以竹笼盛之，沈于江口。《江表志》上。《江南余载》上。　案：严球，《江南余载》作严可求。赋诗被沉，又作徐融事，参见徐融[2](#唐轶三十四-徐融-2)。

## 周　本

1. []{#唐轶三十四-周本-1}
五代吴周本少倜傥。有猛虎为暴，本与二兄往视之，遇于篁竹间，奋跃前搤虎喉，二兄同击之，虎败，死于穴，由是知名。初仕宣州赵锽，常衣裶衫裈，持剑出入行阵，军中壮之。后与杨行密战，被执，行密曰：「吾久闻周虎子之名，恨见之晚。」释缚，以为裨将。《十国纪年》（《白孔六帖》九七）。

2. []{#唐轶三十四-周本-2}
见杨蒙[2](#唐轶三十四-杨蒙-2)。

3. []{#唐轶三十四-周本-3}
见李昪[14](#唐轶三十四-李昪-14)。

## 王　安

1. []{#唐轶三十四-王安-1}
虔州节度使王安持节请觐，遂卒于朝，年七十二。安，庐江人，少事吴。武王观战，战酣，武王坐于高阜，注目以望阵势，安捧匜器侍侧。忽阵外一执槊勇士疾走而至，径趋王座，止数十步，安始觉，左右尽凝立，瞪目前视，无一夫警者。安乃置所捧于地，取弓射之，一发而倒，徐纳弓于弢中，复捧器而立，神色不少变。武王奇之，曰：「汝真有器度，当至极贵。」《玉壶清话》九。马令《南唐书》九。陆游《南唐书》六。《十国春秋》七。

## 王　舆

1. []{#唐轶三十四-王舆-1}
王舆为江南杨氏军中小校，少从军，围润州，中巨弩射右耳，其矢穿左耳而去，旁二人中矢死之。舆卧病百日余乃愈，至老不聋，亦无瘢迹。又尝攻颍，夜有道士告之曰：「旦有流星下坠，能避之，则富贵不可名，不尔则毙矣。」及旦，舆拔剑倚栅木驱兵，城中飞大石，正中其栅，及舆铠甲，皆麋碎而坏。舆曰：「流星乃此也。」益自贵重，终为使相。《玉壶清话》六。《稽神录》一。马令《南唐书》九。陆游《南唐书》一五。《十国春秋》七。　案：王舆，《稽神录》作「王玙」。

## 张　崇

1. []{#唐轶三十四-张崇-1}
张崇帅庐江，好为不法，士庶苦之。尝入觐江都，庐人幸其改任，皆相谓曰：「渠伊必不复来矣。」崇归，闻之，计口征「渠伊钱」。明年，再入觐，盛有罢府之耗，人不敢指实，皆道路相目，捋须相庆。归，又辄征「捋须钱」。尝为伶人所戏，使一伶假为人死，有谴当作水族者，阴府判曰：「焦湖百里，一任作獭。」崇亦不惭。《江表志》中。《江南余载》上。《唐宋遗史》（《类说》二七）。《十国春秋》九。

2. []{#唐轶三十四-张崇-2}
崇残酷暴歛，淝人畏之。尝入觐，议者盛言不返，鄽市少年皆捋颐相庆。崇归，闻之，因歛「捋颐钱」数万贯。尤好使酒杀人。重掌奏刁镕，每谓左右曰：「吾醉，慎勿令镕出。」一日醉甚，三召镕至，竟杀之。诘旦召镕，左右曰：「已杀矣。」崇大悔，取其首视之，揖曰：「罪过员外。」其轻人命如此。颇信鬼神，家人求以厌息崇者。先是，后土庙塑韦安道配座，乃遣巫女诈云：「天上谪后土，与公为偶。」崇往视之，巫女潜泄异香，以为后土至矣，崇乃命乐，对像酣饮。一夕，家人窃其兵器，尽置庙中，巫女报曰：「列仙不喜杀战，故遣六丁取至，公不得更用此伤害。」崇因是大为改悔。历藩镇二十年，掠下以奉上，每岁一入觐，输贡络绎，国中执事无不受赂。故其肆虐凌下，保全禄位，终身为横耳。《九国志》一。

3. []{#唐轶三十四-张崇-3}
张崇帅庐，在镇不法，酷于聚歛。从者数千人，出遇雨雪，皆顶莲花帽、琥珀衫，所费油绢不知纪极。市人称曰「雨仙」。《清异录》下。

4. []{#唐轶三十四-张崇-4}
张崇帅庐，遇生日设延生大斋，僧道献功德疏，祈祝之词往往上比彭、李，有草衣叟闻之，笑曰：「分身梦宅，会归变灭，革囊污秽，烦恼所生，何足多恋！」或言于崇，崇以寿日免决，押领出。《清异录》下。

## 崔太初

1. []{#唐轶三十四-崔太初-1}
太初不喜儒生，多疑好察，每通衢交会之所墙必置耳。常谓人曰：「还闻墙有耳否？」又曰：「非墙耳，乃吾〔耳〕也。」由是，行路之人鲜敢偶语者。《九国志》二。又《白孔六帖》一二引。

## 王　潜

1. []{#唐轶三十四-王潜-1}
王潜夜宴，盗入其家，尽取饮具，逮明方知，笑曰：「亦好饮耶？」竟不问。《九国志》（《白孔六帖》二七）。

## 沈　颜

1. []{#唐轶三十四-沈颜-1}
伪吴沈颜，字可铸，传师之孙。天复初进士，为校书郎。属乱离，奔湖南，辟巡官。吴周建，为淮南巡官、礼仪使、兵部郎中、知制诰、翰林学士，顺义中卒。颜少有词藻，琴棋皆臻妙。场中语曰「下水船」，言为文敏速，无不载也。性闲淡，不乐世利。尝病当时文章浮靡。倣古著书百篇，取元次山聱叟之说，附己志而名书。其自序云：自孟轲以后千余年，经百千儒者，咸未有闻焉，天厌其极，付在鄙予。其夸诞如此。《郡斋读书志》四中。《十国春秋》一一。

2. []{#唐轶三十四-沈颜-2}
沈颜游钟陵，自章江入剑池，过临川。时天旱，水将涸，阻风，泊小渚。获败碑，字存者十七、八，乃抚州刺史颜鲁公之文，即临川所沈碑也。其文多载鲁公之德业。《唐语林》一。

## 徐　融

1. []{#唐轶三十四-徐融-1}
见李昪[6](#唐轶三十四-李昪-6)。

2. []{#唐轶三十四-徐融-2}
南唐徐融《夜宿金山》诗云：「维舟分蚁照，江市聚蛙声。」烈祖性严忌，宋齐丘谮之，以竹笼沉于京口。《古今诗话》（《诗话总龟》前集三一）。参见严可求[3](#唐轶三十四-严可求-3)。

## 王慎辞

1. []{#唐轶三十四-王慎辞-1}
见严可求[3](#唐轶三十四-严可求-3)。

## 徐延休

1. []{#唐轶三十四-徐延休-1}
徐铉父延休博物多学，尝事徐温为义兴县令。县有后汉太尉许馘庙，庙碑即许劭记，岁久字多磨灭，至开元中，许氏诸孙重刻之。碑阴有八字云：「谈马砺毕王田数七。」时人不能晓。延休一见，为解之曰：「谈马即言午，言午许字。砺毕必石卑，石卑碑字。王田乃千里，千里重字。数七是六一，六一立字。」此亦杨修辨虀臼之比也。《青箱杂记》七。《十国春秋》一一。

## 聂师道

1. []{#唐轶三十四-聂师道-1}
聂师道，歙人。少好道。唐末于涛为歙州刺史，其兄方外为道士，居于郡南山中，师道往事之。涛时往诣方外，至于郡政，咸以咨之，乃名其山为问政山。吴朝以师道尝居是山，因号为问政先生焉。初，方外在山中，郡人少信奉者，及师道至，信日至而富实。师道尝与友人同行，至一逆旅，友病热疾，村中无复医药，或教病者曰：「能食少不洁，可以解。」及病危，因复劝之，人有难色，师道谕之曰：「事急矣，何难于此？吾为汝先尝之。」乃取啗之。人感其意，乃食，而病果愈。后给事中裴枢为歙州，当唐祚之季，诏令不通，宣州田𫖳、池州陶雅举兵围之累月。歙人频破之后，食尽援绝，议以城降。而城中杀外军已多，无敢将命出者。师道乃自请行，枢曰：「君乃道士，岂可游兵革中耶？请易服以往。」师道曰：「吾已受道法科教，不容易服。」乃缒之出城。二将初亦甚怪，及与之语，乃大喜曰：「真道人也。」誓约已定，复遣还城中。及期，枢适有未尽，复欲延期，更令师道出谕之，人谓其二三，咸为危之。师道亦无难色。及复见二将，皆曰：「无不可，唯给事命。」时城中人获全，师道之力也。吴太祖闻其名，召至广陵，建紫极宫以居之。一夜，有群盗入其所止，至于什器皆尽取之，师道谓之曰：「汝为盗，取吾财以救饥寒也，持此将安用之？」乃引于曲室，尽取金帛与之，仍谓之曰：「尔当从某处出，无巡人，可以无患。」盗从所教，竟以不败。后吴朝遣师道至龙虎山设醮，道遇群盗刼之，将加害，其中一人熟视师道，谓同党曰：「勿犯先生。」令尽以所得还之，群盗亦皆从其言。因谓师道曰：「某即昔年扬州紫极宫中为盗者，感先生至仁之心，今以奉报。」后卒于广陵。《江淮异人录》。《十国春秋》一四。

## 徐月英

1. []{#唐轶三十四-徐月英-1}
江淮间有徐月英，亦娼者。其《送人》诗云：「惆怅人间事久违，两人同去一人归。生憎平望亭前水，忍照鸳鸯相背飞。」一本又有云：「枕前泪与阶前雨，隔个闲牕滴到明。」亦有诗集。金陵徐氏诸公子宠一营妓，卒乃焚之。月英送葬，谓徐公曰：「此娘平生风流，没亦带焰。」时号美戏也。《北梦琐言》九。又《广记》二七三引。

## 李　昪

1. []{#唐轶三十四-李昪-1}
先主昪，字正伦，唐宪宗第八子建王恪之玄孙。其（父）〔祖〕志，去宗室悬远，遂飘游他郡，为徐州判官。〔父荣〕安贫谨厚，喜佛书，多游息佛寺，号为李道者。主以光启四年生于彭城。会天下丧乱，因转徙濠梁。家贫，二姊为尼。吴武王杨行密克濠梁，主为乱兵所掠，时尚幼，行密见而奇之，育为己子。长子杨渥骄狠恣横，多或凌之。行密虑为渥所害，谓大将徐温曰：「此儿异常，吾深爱之，虑失保佑，汝无子，可赐汝养之。」温得主，致保姆，命师傅，鞠育异之。及长，身长七尺，坦额隆准，神彩鉴物，虽缓行，从者阔步追之不及。相者曰：「正所谓龙行虎步也。」瞻视明灿，其音如钟。尝泛舟渡淮，暴浪中起，舟人合噪，喧号无制，主举声指画，响出数百夫外，两岸皆闻。天祐中，童谣曰：「东海鲤鱼飞上天。」盖谓主素育于徐氏，后竟复唐姓。一狂僧走金陵城中，狷狂荒急，每见人则寻「飞龙子」，凡十余年。逮主来为升州刺史，狂僧见之，乃不复寻矣。时江南初平，守宰者皆武夫，率以兵戈为急务。主独好文，招儒素，督廉吏，德望著立，物情归美。徐知训为淮南节度使，骄侈淫虐，为朱瑾所杀，一方甚扰。主亟往代之，悉反其治，谦宽惇裕。初，知训已忌主之能，每欲加害，尝开宴，主预坐，伏剑士于室。刁彦能行酒，以爪搯主，主佯吐茵而起，偶免之。后又饮于广陵城东山光寺，会主适自京入觐，亦预焉。知训狂酲，决欲害之，其弟知谏白于主，遂鞭马急奔。知训不逞，授剑与彦能，俾急追之。彦能及于中途，但举剑扬袂遥示之，及河而止，以奔骑难追为白。殆知训遇害也，其父温方知其恶，将吏尽被黜责。明年，建吴国，以主为左仆射，参大政，于是百姓始得投戈息肩。时四境虽定，惟越人为梗，主不欲黩武，专务安辑，遂许和好。戢兵薄赋，休养民力，山泽所产，公私同之，戢扰吏，罢撗歛，中外之情，翕然倚附，虽刚鸷很愎者，率亦驯扰。所统仅三十余州，为太平之世者二十年。置延宾亭，待四方豪杰，无贵贱之隔。非意相干者，亦雍容遣之。漂泛覊游辈，随才而用之。绅之后，穷不能婚葬者，皆与毕之。义父温虽镇金陵，凡朝政但总大纲而已，台阁庶政皆主决之。金陵司马徐玠者，性诡险，深忌于主，屡讽温曰：「辅政之权不宜假也，请以嫡子知询代之，以收其势。」主知之，连上疏求罢政事。表将上，会温卒，知询果袭之，所为不法，不久，乱萌已兆。主使谕之，亟令入朝，以逭萧墙之祸，朝廷以为左统军，悉罢兵柄。主时始专大任，秉执益谨。一旦临镜，理白髭，喟然叹曰：「丈夫此物悬于颔，壮图已矣。时不待人，惜哉！」有周宗者，广陵人，少孤贫，事主为左右给事，敏黠可喜，闻主之叹，请入广陵，告宋齐邱以禅代之事。齐邱险刻，忌其谋非己出，手疏切谏，言天时人事未可之际，请斩宗为谢。主怒其专，辄将斩之，徐玠力援，获免。后数年，徐玠请禅之说行，宗方复职，后竟为枢密使。后五载，壬辰岁，出镇金陵，以长子璟为兵部尚书，参政事，如温之制。甲午岁，进封齐王，加元帅，置左右丞相，以宋齐邱佐之。丁酉十月，受吴禅，奉吴王为让皇，改年升元，追尊考温武皇帝，子璟为吴王。以建康为西都，广陵为东都。即金陵使府为宫，但加尾栏楯而已，终不改作。接见亲族，一用家人礼。昔所师友之尊长者，皆亲拜之。《玉壶清话》九。马令《南唐书》一。

2. []{#唐轶三十四-李昪-2}
昪本潘氏，湖州安吉县人，父为安吉砦将，尝因淮将李神福侵我吴兴，据潘氏而去，昪遂为神福家奴。徐温尝造神福家，见而异之，求为养子。至是乃隐本族而冒徐姓焉。后尝致书于我，以毘陵求易吴兴，仍引祊田为说，则本潘氏明矣。《吴越备史》二。又《通鉴考异》三〇所引稍异，曰：「刘恕以为昪复姓附会祖宗，固非李氏，而吴越与唐人仇敌，亦非实录。」

3. []{#唐轶三十四-李昪-3}
烈祖讳昪，唐之宗室也。旧名知诰。少孤，为义祖所养。有相者谓义祖曰：「君相至贵，且有贵子，然非君家所生。」又梦为人引临大水，中黄龙数十，令义祖捉之，义祖获一龙而寤。明旦，乃得烈祖。烈祖奉义祖以孝闻。尝从义祖征伐，有不如意，杖而逐之。及归，拜迎门外。义祖惊曰：「尔在此耶！」烈祖泣曰：「为人子者，舍父母何适？父怒而归母，子之常也。」义祖由是益怜惜。《江南别录》。《钓矶立谈》。马令《南唐书》一。《十国春秋》一五。

4. []{#唐轶三十四-李昪-4}
李烈祖为徐温养子，年九岁，《咏灯诗》云：「主人若也勤挑拨，敢向尊前不尽心！」温叹赏，遂不以常儿遇之。《诗史》（《诗话总龟》前集二〇）。《古今诗话》（《诗话总龟》前集五）。

5. []{#唐轶三十四-李昪-5}
先主虽少，而天性颖悟，夙敦子道，朝夕起居温凊，左右承颜侍膳，迥若成人。及遇〔徐〕温戚属，皆能俯躬迎奉，温妇见之，亦颇钟爱，抚养无异。逮十余岁，温知其必能干事，遂试之以家务，令主领之。自是温家生计，食邑采地夏秋所入，及月俸料，或颁赐物段，出纳府廪，虽有专吏主职，然能于晦朔总其支费存留，自缗疋之数，无不知其多少。及四时伏腊，荐祀牲腯，䜩馔肴蒸，宾客从吏之费，概量皆中其度。逮嫔婢嬖姥，寒燠衣御，纨绮币帛高下之等，皆取其给，家人之属，且亡间言。温之嫡子皆好骋田腊，先主惟习书计，暇则肄射，所志必精。遂用徐姓，名知诰。《江南野史》一。

6. []{#唐轶三十四-李昪-6}
李昪本为徐温所养。温杀张镐，权出于己，自称大丞相、中书令、都统。及出居金陵，以嫡子知训为丞相，昪为润州节度。昪始为宣州，忽得润州，甚怏怏，将白温辞之。宋齐丘素与昪善，因谓昪曰：「知训骄倨，不可大用，殆必有损足焚巢之患。宣州去江都远，难为应，润州方隔一水尔，有急则可以立功，慎勿辞也。」昪闻之释然，遂行。至润州未几，知训果为朱瑾所杀。是夜江都乱，火光亘天，昪望之曰：「宋公之言中矣。」遂引军渡江，尽诛朱瑾之党后，解甲去备，以待徐温。温至，且喜且怒，谓昪曰：「犹幸汝在润州，不然，吾家大事将去矣。汝于兄弟中有大功者耶。」即日用昪为左仆射，知政事，以代知训。昪善于抚御，内外之心翕然而归之，故徐温卒未几，而江南遂为昪所有。先是，江南童谣云：「东海鲤鱼飞上天。」东海，即徐之望也；李者，鲤也。盖言李昪一旦自温家起而为君尔。初，昪既畜异志，且欲讽动僚属，雪天大会，酒酣出一令，须借雪取古人名，仍词理通贯。时齐丘、徐融在座。昪举杯为令曰：「雪下纷纷，便是白起。」齐丘曰：「著屐过街，必须雍齿。」融意欲挫昪等，遽曰：「明朝日出，争奈萧何。」昪大怒，是夜收融投于江，自是与谋者惟齐丘而已。《五代史补》三。

7. []{#唐轶三十四-李昪-7}
见宋齐丘[5](#唐轶三十五-宋齐丘-5)。

8. []{#唐轶三十四-李昪-8}
见徐知训[5](#唐轶三十四-徐知训-5)。

9. []{#唐轶三十四-李昪-9}
知诰既代知训，以厚重清俭镇抚时俗，颇革知训之道矣。徐温尝入觐，知诰密闻于杨氏曰：「温虽臣之父，忠孝有素，而节镇入觐，无以兵仗自从之例，请以臣父为始。」乃命温悉去兵仗而入。既洎知诰之第，侍奉弥谨。初更睡觉，见有侍于床前者，问之，曰：「知诰。」温因遣其休息，知诰不退。及再寤，又见之，乃曰：「汝自有政事，不当如此，以废公家之务。」知诰乃退。及温中夕而兴，又见一女子侍立，问之，曰：「知诰新妇。」亦劳而遣之。他日，温谓诸子曰：「事在二哥矣，汝辈当善事之。」温好被白袍，知诰每遇温生日必献。一日既献，而座客有谄温者曰：「白袍不如黄袍好。」知诰遂斥之，而谓温曰：「令公忠孝之德，朝野所仰，一旦惑谄佞之说，闻于中外，无乃玷烜赫之名！愿令公无听其邪言。」温亦然之。知诰虑温急于取国，而己非其嫡，不得以嗣，故以是言之。然内谋其家，外谋其国，劳心役虑数倍于曹、马矣。《五国故事》上。

10. []{#唐轶三十四-李昪-10}
知训之用事也，常陵弱杨氏而骄侮诸将，遂以见杀。及知诰秉政，乃宽刑法，推恩信，起延宾亭以待四方之士，引宋齐丘、骆知详、王令谋为馆客，士有覉旅于吴者，皆齿用之。常阴使人察视民间，有凶荒匮乏者赒给之。盛暑未尝张盖操扇，左右进盖，必却之，曰：「士众尚多暴露，我何用此！」以故温虽遥秉大政，而吴人颇归知诰。武义元年拜左仆射，知政事，渐复朝廷纪纲，修典礼，举法律，以抑强暴。中外谓之「政事仆射」。马令《南唐书》一。《十国春秋》一五。

11. []{#唐轶三十四-李昪-11}
见周宗[1](#唐轶三十五-周宗-1)。

12. []{#唐轶三十四-李昪-12}
知诰之兄知询，以徐温既卒，乃代为金陵节制，为政暴急，仍与知诰争权。知诰患之，乃绐以杨氏将申辅相之命，使知询入朝。知询信之，亟请入觐。及至江都，舍于知诰之第，且不得见。知询诘之，知诰曰：「吾兄为政暴急，上知之，将加谴责。今待罪于私第，尚恐未暇，况欲见乎！」知询由是始悔入觐，寻处环衞之列焉。《五国故事》上。

13. []{#唐轶三十四-李昪-13}
魏王知询，徐温之子也。烈祖曲宴，引金觞赐酒，曰：「愿我弟百年长寿。」魏王意烈祖寘毒，引他器均之，曰：「愿与陛下各享五百岁。」烈祖不饮。申渐高乘谈谐，竝而饮之，纳金钟于怀袖，亟趋而去，到家脑溃而终。《江表志》上。《南唐近事》。　案：《南唐近事》云酖周本。《通鉴考异》二九曰：「二书皆出郑文宝，而不同乃尔。按知诰既即位，欲除周本，自应多方，不须如此。云酖知询近是。」

14. []{#唐轶三十四-李昪-14}
烈祖曲宴便殿，引酖觥赐周本，本疑而不饮，佯醉，别引一巵，均酒之半，跪捧而进曰：「陛下千万岁！陛下若不饮此，非君臣同心同德之义也。臣不敢奉诏。」上色变，无言久之，左右皆相顾流汗，莫知所从。伶伦申渐高，有机智者，窃谕其旨，乃乘谈谐，尽并两盏以饮之，内杯于怀中，亟趋而出。上密使亲信持药诣私第解之，已不及矣，渐高脑溃而卒。《南唐近事》（《通鉴考异》二九）。马令《南唐书》二五。陆游《南害书》一七。参见上条。

15. []{#唐轶三十四-李昪-15}
烈祖辅吴之初，未逾强仕，元勋硕望，足以镇时靖乱。然当时同立功如朱瑾、李德诚、朱延寿、刘信、张崇、柴再用、周本、刘金、张宣、崔太初、刘威、韦建、王绾等，皆握强兵，分守方面。由是朝廷用意牢笼，终以跋扈为虑。上虽至仁长厚，犹以为非老成无以弹压，遂服药变其髭鬓，一夕成霜。洎历数有归，让皇内禅，诸藩入觐，竟无异图。《南唐近事》。《江南余载》下。

16. []{#唐轶三十四-李昪-16}
烈祖辅吴，四方多垒，虽一骑一卒，必加姑息。然群校多从禽聚饮，近野，或搔扰民庶。上欲纠之以法，而方藉其材力，思得酌中之计。问于严求，求曰：「无烦绳之，易绝耳。请敕泰兴、海盐诸县罢采鹰鹯，可不令而止。」烈祖从其计，期月之间，禁校无复游墟落者。《南唐近事》。

17. []{#唐轶三十四-李昪-17}
见宋齐丘[10](#唐轶三十五-宋齐丘-10)、[11](#唐轶三十五-宋齐丘-11)、[12](#唐轶三十五-宋齐丘-12)。
18. []{#唐轶三十四-李昪-18}
见宋齐丘[10](#唐轶三十五-宋齐丘-10)、[11](#唐轶三十五-宋齐丘-11)、[12](#唐轶三十五-宋齐丘-12)。
19. []{#唐轶三十四-李昪-19}
见宋齐丘[10](#唐轶三十五-宋齐丘-10)、[11](#唐轶三十五-宋齐丘-11)、[12](#唐轶三十五-宋齐丘-12)。

20. []{#唐轶三十四-李昪-20}
烈祖辅吴，将有禅让之事，人情尚怀彼此，一二不乐。周宗请之，上曰：「吾夜梦为人引剑断吾之颈，意所恶之。」宗遽下堦拜贺曰：「当策立耳。」居数日而内禅。《南唐近事》。《十国春秋》二一。

21. []{#唐轶三十四-李昪-21}
见周宗[3](#唐轶三十五-周宗-3)。

22. []{#唐轶三十四-李昪-22}
初，有禅代之志，忽夜半寺僧撞钟，满城皆惊。逮旦召问，将斩之，云：「夜来偶得《月诗》。」先主令白，乃曰：「徐徐东海出，渐渐入天衢。此夕一轮满，清光何处无！」先主闻之，私喜而释之。又天祐中诸郡童谣云：「东海鲤鱼飞上天。」东海，徐氏之望；鲤，姓也。天时人事，冥符有如此者。《江南野史》一。《江南野录》（《诗话总龟》》前集一一、《类说》一八）。

23. []{#唐轶三十四-李昪-23}
武义中，有童谣云：「江北杨花作雪飞，江南李树玉团枝，李花结子可怜在，不似杨花没了期。」及烈祖受禅，其日白雀翔于庭。郡国以符瑞言者不可以数计，其尤著者，江西杨化为李，临川李树生连理。于是始下还宗之议。初，立唐宗庙，定郊堂之位，圜丘毖祀之夕，迺孟夏上旬，月至三鼓当没，而升坛之际皎然如昼，柴燎毕，乃没。太史奏言月延三刻。远近叹以为异事。《钓矶立谈》。

24. []{#唐轶三十四-李昪-24}
未几，将复有唐之姓，尚怀徐氏之恩，未欲骤改，不忍即言。既而诸王露奏恳请，方下议有司及百官，中外惇请，不得已，方复姓李，立唐之宗庙，祀高祖及太宗而下。追尊考温庙号义祖，封徐氏二子为王。用张居咏、李建勋平章事，张延翰为仆射。十一月，让皇殂于丹阳宫，主丧服三年。受禅之三载夏四月，始郊祀圜丘。时当上旬，月没颇早，逮升坛之际，皎洁如昼，非日非月。至柴燎甫毕，夜景复晦，一若常夕。人咸异之。群臣请上尊号，主曰：「尊称者率皆虚美尔，且非古制。」抑请不允，下诏曰：「宜寝来章，不得再上。」时全吴符瑞不辍，所奏皆抑而不纳。《玉壶清话》九。

25. []{#唐轶三十四-李昪-25}
金陵李氏始以唐号国，钱文穆王问之曰：「金陵冒氏族于巨唐，不亦骇人乎！」沈韬文曰：「此可取譬也。且如乡校间有姓孔氏者，人则谓之孔夫子，复何怪哉！」王大笑，赏巵酒。《白孔六帖》二三。

26. []{#唐轶三十四-李昪-26}
秋七月，宋齐邱罢丞相，为洪州节度使。盖齐邱屡讽主曰：「天下自广明之后，崩离板荡，垂四十年，诸侯角立。今才名有望主，仍江淮，频岁丰稔，兵食皆足，乃天意欲中兴土运之际，宜恢复彊宇，为万世之固。」主长叹，谓齐邱曰：「吾少长军旅，覩干戈为民之害甚矣，不忍复言。苟彼安，吾亦安矣，何更求哉！先生之教，谨不敢守。」由是收权衡之柄，因黜之，以远其惑。是年，吴越灾，宫室府库铠甲庾廪焚之殆尽。群臣复欲乘其弊而袭之，诸将自奋者甚众。主固拒不许，曰：「人生何堪此酷也，土木当亦伤害。」乃遣使唁之，赍帑币粮镪仅百余艘以赒其急，越人德之。《玉壶清话》九。

27. []{#唐轶三十四-李昪-27}
见宋齐丘[18](#唐轶三十五-宋齐丘-18)。

28. []{#唐轶三十四-李昪-28}
唐祚中兴，大臣议广土宇，往往皆以为当自潭、越始，烈祖不以为是。一旦召宋齐邱、冯延巳等数人俱入，元宗侍侧，上曰：「……疆场之虞，不警于外廷，则宽刑平政，得以施之于统内。男不失秉耒，女无废机织。如此数年，国必殷足。兵旅训练，积日而不试，则其气必倍。有如天启其意，而中原忽有变故，朕将投袂而起，为天下倡。倘得遂北平潜窃，宁乂旧都，然后拱揖以招诸国，意虽折简可致也，亦何以兵为哉！」于是孙忌及宋齐邱同辞以对曰：「圣志远大，诚非愚臣等所及也。」上尝服金石药，疽剧，将崩，呼元宗登御榻，啮其指至血出，戒之曰：「他日北方当有事，勿忘吾言。」保大中，查文徽、冯延鲁、陈觉等争为讨闽之役，冯延巳因侍宴为嫚言曰：「先帝龊龊无大略，每日戢兵自喜，边垒偶杀一二百人，则必赍咨动色，竟日不怡。此殆田舍翁所为，不足以集大事也。今陛下暴师数万，流血于野，而俳优燕乐不辍于前，真天下英雄主也。」元宗颇领其语。其后闽土判涣，竟成迁延之兵，湖湘既定而复变，地不加辟，财乏而不振。会耶律南入，中国大乱，边地连表请归命，而南唐君臣束手，无能延纳者。韩熙载上疏，请乘衅北略，而兵力顿匮，茫洋不可为计，刮疡裹创，曾未得稍完。而周祖受命，世宗南征，全淮之地再战而失，元宗始自叹恨，厌厌以至于弃代。时有隐君子作为《割江赋》以讥讽其事，又有隐士诗云：「风雨揭却屋，浑家醉不知。」将迁幸南都，而伶人李家明亦献诗云：「龙舟悠漾锦颿风，雅称宸游望远空，偏恨皖公山色翠，影斜不入寿杯中。」故知倾国之渐，良由废烈祖之圣训而致然也。　按：所云隐士，即叟父虚白也。《钓矶立谈》。

29. []{#唐轶三十四-李昪-29}
以张宣为鄂州节度使。宣以边功自恃，强横不法。鄂市寒雪，有民鬭于炭肆者，捕而诘之，乃市炭一秤，权衡颇轻，使秤之，果然，宣斩鬻炭者，取其首与炭悬于市。主闻之，叹曰：「小人衡斛为欺，古今皆然，宣置刑太过。」尽夺官，以团副置于蕲春，遣润州节度使王兴代之。时天下罹乱，刑狱无典，因是凡决死刑，方用三覆五奏之法，民始知有邦宪，物情归之。《玉壶清话》九。

30. []{#唐轶三十四-李昪-30}
李先主以国用不足，〔税〕民间有鹅卵出双子者、柳花为絮者。伶戏词曰：「唯愿普天多瑞庆，柳条结絮鹅双生。」《见闻录》（《类说》一九）。《五代诗话》三。

31. []{#唐轶三十四-李昪-31}
见李建勋[1](#唐轶三十五-李建勋-1)。

32. []{#唐轶三十四-李昪-32}
烈祖于宋齐丘字之而不敢名，齐丘一语不合，则挈衣笥望秦淮门欲去，追谢之乃已。陆游《南唐书》一一。

33. []{#唐轶三十四-李昪-33}
烈祖尝以中秋夜翫月延宾亭，宋齐丘等皆会。时御史大夫李主明面东而坐，烈祖戏之曰：「偏照陇西。」主明应声对曰：「出自东海。」皆以帝之姓为讽也。《江南余载》上。

34. []{#唐轶三十四-李昪-34}
见王栖霞[1](#唐轶三十六-王栖霞-1)。

35. []{#唐轶三十四-李昪-35}
魏进忠，不知何许人，徐玠称其有飞炼之术，上闻于烈祖，俄擢为延英殿使，宠锡甚厚。诏以延英殿为飞炼所。进忠造宅于皇城之东，广致妓乐，托结贵近，出入导从，拟于王者。或赠人金帛，动盈千百。士人多附之。经数年，竟无状，遂配东海县。《江南余载》下。

36. []{#唐轶三十四-李昪-36}
史守冲、潘扆皆不知何许人。烈祖尝梦得神丹，既觉，语左右，欲物色访求，而守冲适诣宫门献丹，方扆亦以方继进。烈祖皆神之，以为仙人，使炼金石为丹，服之多暴怒。群臣奏事，往往厉声色诘让。尝以其药赐李建勋，建勋乘间言曰：「臣服甫数日，已觉炎躁，此岂可常进哉！」烈祖笑曰：「孤服之已久，宁有是事！」谏者皆不从。俄而疽发，遂至大渐，临终谓元宗曰：「吾服金石求长生，今反若此，汝宜以为戒也。」陆游《南唐书》一七。《十国春秋》三四。

37. []{#唐轶三十四-李昪-37}
主自受代以来，台阁多俗吏，细大之务，主亲决之。末年始任儒雅，用简易之政，悉罢苛细，将修复典故，以为著令。因感疾，渐至残废，遂寝焉。晚为方士所误，饵硫黄丹砂，吐纳阴修之术，忽躁怒。居常最宽和，殆病，百司奏事，或厉声呵诟，然无他害。群有司案牍，果事理明白者，则收歛颜色，慇懃谢而从之。既觉数屯，多布德泽。文武官没者，子孙随收叙，不限资荫；孤露者，营其婚葬；幼未堪仕及无嗣者，出内帑以赈之；死王事者，下至卒伍，皆给二年之廪。士之贵贱长幼，卒无身后之患。……先主幼历丧乱，备诸险易，故持兼节，以固勤托孝，谦卑自牧。身为辅相，事义祖徐温，礼如庶人。稍有疾，则衣不解带，药必亲尝。温尝责诸儿曰：「汝辈能如二兄，则可以为天下范也。」《玉壶清话》九。

38. []{#唐轶三十四-李昪-38}
见种夫人[1](#唐轶三十四-种夫人-1)、[2](#唐轶三十四-种夫人-2)。
39. []{#唐轶三十四-李昪-39}
见种夫人[1](#唐轶三十四-种夫人-1)、[2](#唐轶三十四-种夫人-2)。

40. []{#唐轶三十四-李昪-40}
见李璟[3](#唐轶三十四-李璟-3)。

41. []{#唐轶三十四-李昪-41}
始天祐间，江表多故。洎及宁帖，人尚苟安。稽古之谈，几乎绝侣。横经之席，蔑而无闻。及高皇初收金陵，首兴遗教，悬金为购坟典，职吏而写史籍。闻有藏书者，虽寒贱必优辞以假之。或有贽献者，虽浅近必丰厚以答之。时有以学王右军书一轴来献，因偿十余万，缯帛副焉。由是六经臻备，诸史条集，古书名画，辐辏绛帷。俊杰通儒，不远千里，而家至户到，咸慕置书。经籍道开，文武并驾。暨升元受命，王业赫然，称明文武，莫我跂及，岂不以经营之大基有素乎！《金华子》上。

42. []{#唐轶三十四-李昪-42}
知诰自以取国艰难，乃志勤俭。金陵虽升都邑，但以旧衙署为之，唯加鸱尾栏槛而已，其余女伎、音乐、园苑、器玩之属，一无增加。故宋齐丘为其挽辞曰：「宫砌无新树，宫衣无组绣，宫乐尽尘埃。」皆其实也。《五国故事》上。

43. []{#唐轶三十四-李昪-43}
德昌宫者，盖南唐内帑别藏也。自吴建国有江淮之地，比他国最为富饶，山泽之利，岁入不资。烈祖励以节俭，一金不妄用，其积如山。太子尝欲一杉木作版障，有司以闻，烈祖书奏后曰：「杉木不乏，但欲作战舰，以竹代之可也。」陆游《南唐书》一五。

44. []{#唐轶三十四-李昪-44}
江南李昪性节俭，常蹑蒲屦，盥颒用铁盎，暑则寝于青葛。虽左右使令，唯老丑宫人，服饰粗略。《续世说》一一。《十国春秋》一五。

45. []{#唐轶三十四-李昪-45}
江南烈祖素俭，寝殿烛不用脂蜡，灌以乌臼子油，但呼「乌舅」。案上捧烛铁人高尺五，云是杨氏时马厩中物。一日黄昏，急须烛，唤小黄门：「掇过我金奴来。」左右窃相谓曰：「乌舅、金奴，正好作对。」《清异录》下。

46. []{#唐轶三十四-李昪-46}
唐末有御厨庖人，随中使至江表，闻崔胤诛北司，遂漂浮不归，留事吴。至烈祖受禅，御膳宴饮皆赖之，有中朝之遗风。其食味有鹭鸶饼、天喜饼、驼蹄餤、云雾饼。《江南余载》下。

47. []{#唐轶三十四-李昪-47}
凡视五色皆损目，惟黑色与目无损。李氏有江南日，中书皆用皂罗糊屏风，所以养目也。《倦游杂录》（张本《说郛》一四）。

48. []{#唐轶三十四-李昪-48}
德明宫，本南唐烈祖之旧宅，在后苑之北，即景阳台之故址。有太湖石特奇异，非数十人不能运致，即陈后主之假山遗址。其下有井，石栏有铭，字迹隐隐犹在。《江南余载》下。

## 种夫人

1. []{#唐轶三十四-种夫人-1}
种氏者，乐部中之官伎也，有宠于永陵，生江王景逷。烈祖矜严峻整，有难犯之色，尝作怒数声，金铺振动，种夫人左手擎饭，右手捧匙，安详而进之，雷电为少霁。后封越国太妃。《江表志》上。陆游《南唐书》一六。《十国春秋》一八。

2. []{#唐轶三十四-种夫人-2}
景逷母种氏，晚岁尤承恩宠，宋后罕得接见。烈祖幸齐王宫，遇其亲理乐器，大怒切责。数日，种氏承间言景逷之才可代为嗣，烈祖作色曰：「国家大计，女子何预！」立嫁之。《江南别录》。马令《南唐书》六。陆游《南唐书》一六。《十国春秋》一八。　案：景逷，原作景迁，据两《南唐书》改。

## 李　璟

1. []{#唐轶三十四-李璟-1}
嗣主璟，幼有奇相，惟义祖徐温器之，曰：「此子殆非人臣相。」温食，即命同席，南向以坐之，曰：「徐氏无此孙。」温自金陵迎吴王于迎銮江，大阅水嬉，还至百家湾，向夕，暴风忽起，舟人束手于骇浪中，温四望无计，遂袒裼负璟于背，回语嫔御曰：「吾善游，不暇救尔辈，所保者此子尔。」言讫风息，若神护。璟天姿高迈，始出阁，即就庐山瀑布前构书斋，为他日闲适之计。及迫于绍袭，遂舍为开先精舍。《玉壶清话》一〇。《九国志》（《白孔六帖》二）。

2. []{#唐轶三十四-李璟-2}
嗣主讳璟，字伯玉，初名景通，烈祖元子也。美容止，器宇高迈，性宽仁，有文学。甫十岁，吟《新竹》诗云：「栖凤枝梢犹软弱，化龙形状已依稀。」人皆奇之。起家为尚书郎，吴让皇见之曰：「吾诸子皆不及也。」马令《南唐书》二。

3. []{#唐轶三十四-李璟-3}
烈祖尝昼寝，梦一黄龙缭绕殿槛，鳞甲炳焕，照耀庭宇，殆非常状。逼而视之，蜿蜒如故。上既密使视前殿，即齐王凭槛而立，侦上之安否。问其至止时刻及视向背，皆符所梦。上曰：「天意谆谆，信非偶尔。成吾家事，其惟此子乎！」旬月之间，遂正储位。齐王即元宗居藩日所封之爵也。《南唐近事》。《钓矶立谈》。

4. []{#唐轶三十四-李璟-4}
知诰疾革，以其子景达类己，欲立之。时景达为成王，居守东都，东都，扬州也。知诰乃密为书以召景达，使入，将付后事。医官吴庭绍与知诰诊候，知其将终且召景达之事，遂密告李景，使人追回其书。时书已出秦淮门而追及之。俄而知诰殂，景乃即位。其后吴庭绍迭内职，人罕知其由。或云：知诰在位，尝昼寝，梦黄龙遶其殿槛，使人视之，报曰：「齐王抱小殿之柱而立。」知诰心喜，乃定其储位。齐王即景之初封也。后为吴王。本名景通，即位改曰璟，后避周庙讳，更名景。以二说相异，未详孰是。又尝以其事质于江南一朝士，曰：「非也。徐温既与张颢将谋弑渥，而先择其嗣主，而温梦入宫中，见白龙抱其殿柱。明日早入，果见渥弟渭衣白衣抱殿柱而立，心乃定之。非李氏事也。」景在位，尝构一小殿，谓之「龟头」，居常处之以视事。人有侦其所在，必问曰：「大家何在？」「在龟头里。」及后有内附之事，人始悟焉。《五国故事》上。

5. []{#唐轶三十四-李璟-5}
元宗幼学之年，冯权常给使左右，上深所亲幸，每曰：「我富贵之日，为尔置银靴焉。」保大初，听政之暇，命亲王及东宫旧僚击鞠，欢极，颁赍有等。语及前事，即日赐银三十斤以代银靴。权遂命工锻靴穿焉，人皆哂之。《南唐近事》。

6. []{#唐轶三十四-李璟-6}
元宗嗣位之初，春秋鼎盛，留心内宠，宴私击鞠，略无虚日。常乘醉命乐工杨花飞奏《水调》词进酒，花飞唯歌「南朝天子好风流」一句，如是者数四。上既悟，复杯大怿，厚赐金帛，以旌敢言。上曰：「使孙、陈二主得此一句，固不当有衔璧之辱也。」翌日罢诸懽宴。留心庶事，图闽吊楚，几致治平。《南唐近事》。《十国春秋》三二。　案：一作王感化事，参见王感化[3](#唐轶三十六-王感化-3)。

7. []{#唐轶三十四-李璟-7}
元宗少跻大位，天性谦谨，每接臣下，恭慎威仪，动循礼法，虽布素僚友无以加也。夏日御小殿，欲道服见诸学士，必先遣中使数使宣谕，或诉以「小苦，巾裹不及，冠褐可乎？」常目宋齐丘为子嵩、李建勋为史馆，皆不之名也。君臣之间，待遇之礼，率类于此。《南唐近事》。陆游《南唐书》一一。

8. []{#唐轶三十四-李璟-8}
江南李璟，为人谦谨，初即位，不名大臣，数延公卿论政体。李建勋谓人曰：「主上宽仁大度，优于先帝。但性习未定，苟旁无正人，恐不能守先帝之业耳。」《续世说》四。

9. []{#唐轶三十四-李璟-9}
元宗宴于别殿，宋齐丘已下皆会。酒酣，出内宫声乐以佐欢。齐丘醉狂，手抚内人于上前，众为之悚栗，而上殊不介意，尽兴而罢。明日，上于卧帷中索纸笔赐慰齐丘，乃自安。《江南余载》上。

10. []{#唐轶三十四-李璟-10}
见李征古[2](#唐轶三十五-李征古-2)。

11. []{#唐轶三十四-李璟-11}
见宋齐丘[23](#唐轶三十五-宋齐丘-23)、[24](#唐轶三十五-宋齐丘-24)。
12. []{#唐轶三十四-李璟-12}
见宋齐丘[23](#唐轶三十五-宋齐丘-23)、[24](#唐轶三十五-宋齐丘-24)。

13. []{#唐轶三十四-李璟-13}
见李昪[28](#唐轶三十四-李昪-28)。

14. []{#唐轶三十四-李璟-14}
见魏岑[1](#唐轶三十五-魏岑-1)。

15. []{#唐轶三十四-李璟-15}
李璟游后湖赏莲花，作诗曰：「蓼花蘸水火不灭，水鸟惊鱼银梭投。满目荷花千万顷，红碧相杂敷清流。孙武已斩吴宫女，琉璃池上佳人头。」识者谓虽佳句，然宫中有佳人头非吉也。《摭遗》（《诗话总龟》前集三三）。

16. []{#唐轶三十四-李璟-16}
李璟时，朝中大臣多蔬食，月为十斋，至明日，大官具晚膳，始复常珍，谓之半堂食。其后周师至淮上，取濠、泗、扬、楚、泰五州，而璟又割献滁、和、庐、舒、蕲、黄六州，果去唐国土疆之半，则半堂食之应也。《青箱杂记》七。《九国志》（《白孔六帖》一六）。

17. []{#唐轶三十四-李璟-17}
〔朱元〕以所部降于世宗，于是诸军大溃，景达、陈觉亦奔还。嗣主怒，议斩元妻子，妻乃查文徽之女，文徽屡表雪之，诚款恳切。嗣主署其表曰：「只斩朱元妻，不杀查家女。」文徽乃无辞。《江南野史》五。马令《南唐书》二七。

18. []{#唐轶三十四-李璟-18}
冯延巳自元帅府掌书记为中书侍郎，登相位，时论少之。延鲁之败，御史中丞江文蔚上疏请黜延巳，上曰：「相从二十年，宾客故寮，独此人在中书，亦何足怪？云龙风虎，自古有之。且厚于旧人，则于斯人亦不得薄矣。」《江南余载》上。

19. []{#唐轶三十四-李璟-19}
元宗诛戮大臣之后，暮年于禁中往往见宋齐邱、陈觉、李征古如生，叱之不去，甚恶之，因而南幸。太子冀既病，数见太弟景遂为祟于昭庆宫中。《江表志》中。《江南余载》下。

20. []{#唐轶三十四-李璟-20}
世宗既罢兵，使钟谟以诚来谕曰：「吾与江南大义已定，固无他虑，然人命不保，江南无备已久，后之人将不汝容。可及吾之世缮修城隍，分据要害，为子孙之计宜矣。」璟得命，乃修建康诸郡城池，毁者坚之，甲卒寡者补之。又议迁都。璟曰：「建康与敌境，隔江而已，又在下流，吾今移都豫章，据上流而制根本，上策也。」群臣多不欲，遂葺洪州为南都。洪州虽为大藩，及为都邑，则迫隘丘坎，无所施力，群情不安之。下议来还，会疾作，殂于洪州，年四十六。《玉壶清话》一〇。

21. []{#唐轶三十四-李璟-21}
元宗迁都洪州，过芜湖江口永寿禅院，亲射偃盖松，东南枝遂枯死。至今御箭仍在。《江南余载》下。

22. []{#唐轶三十四-李璟-22}
见李家明[1](#唐轶三十六-李家明-1)。

23. []{#唐轶三十四-李璟-23}
见王感化[2](#唐轶三十六-王感化-2)。

24. []{#唐轶三十四-李璟-24}
元宗割江南之后，金陵对岸即为敌境，因迁都豫章。舟车之盛，旌旗络绎，凡数千里，百司仪衞洎禁校帑藏不绝者近一载。上每北顾，忽忽不乐，澄心堂承旨秦裕藏多引屏风障之。尝吟御制诗曰：「灵槎思浩渺，老鹤忆崆峒。」《江表志》中。《古今诗话》（《诗话总龟》前集二五）。

25. []{#唐轶三十四-李璟-25}
元宗神彩精粹，词旨清畅，临朝之际，曲尽姿制。湖南尝遣廖法正将聘，既还，语人曰：「汝未识东朝官家，其为人粹若琢玉，南岳真君恐未如也。」是以荆渚孙光宪叙《续通历》云：「圣表闻于四邻。」盖谓此也。又其天性雅好古道，被服朴素，宛同儒者。时时作为歌诗，皆出入风骚，士子传以为玩，服其新丽。《钓矶立谈》。《江南别录》。

26. []{#唐轶三十四-李璟-26}
元宗罢朝，多御延英殿听公卿奏事，因即其处为阁，甚壮。有司请置额名，上以生月在孟春，御题为千春阁。《江南余载》下。

27. []{#唐轶三十四-李璟-27}
见杨溥[9](#唐轶三十四-杨溥-9)。

28. []{#唐轶三十四-李璟-28}
庆王〔弘〕茂，元宗第二子也，雅言俊德，宗室罕伦。未冠而薨。上深轸惜，每顾侍臣曰：「子夏丧明，不为异也。」或对曰：「臣闻仁而不寿，仙经所谓链形于太阴之中。然庆王必将侍三后于三清，友王乔于玉除，伏望少寝矜念。」上泫然焉。《南唐近事》。

29. []{#唐轶三十四-李璟-29}
元宗友爱之分备极天伦。登位之初，太弟景遂、江王景逷、齐王景达，出处游宴，未尝相舍，军国之政，同为参决。保大五年元日，天忽大雪，上召太弟以下登楼展宴，咸命赋诗，令中使就私第赐进士李建勋。建勋方会中书舍人徐铉、勤政殿学士张义方于溪亭，即时和进。元宗乃召建勋、铉、义方同入，夜分方散。侍臣皆有兴咏，徐铉为前后序。太弟合为一图，集名公图绘，曲尽一时之妙。御容，高冲古主之；太弟以下侍臣、法部丝竹，周文矩主之；楼阁宫殿，朱澄主之；雪竹寒林，董元主之；池沼禽鱼，徐崇嗣主之。图成，无非绝笔。《江表志》中。《江南余载》下。《图画见闻志》六。

30. []{#唐轶三十四-李璟-30}
见王感化[3](#唐轶三十六-王感化-3)。

31. []{#唐轶三十四-李璟-31}
苕溪渔隐曰：《古今诗话》云：「江南成文幼为大理卿，词曲妙绝，尝作《谒金门》云：『风乍起，吹皱一池春水。』中主闻之，因案狱稽滞，召诘之，且谓曰：『卿职在典刑，一池春水，又何干于卿？』文幼顿首。」又《本事曲》云：「南唐李国主尝责其臣曰：『吹皱一池春水，干卿何事？』盖赵公所撰《谒金门》辞有此一句，最警策，其臣即对曰：『未如陛下小楼吹彻玉笙寒。』」若《本事曲》所记，但云赵公，初无其名，所传必误。惟《南唐书》与《古今诗话》二说不同，未详孰是。《苕溪渔隐丛话》后集三九。参见冯延巳[6](#唐轶三十五-冯延巳-6)。

32. []{#唐轶三十四-李璟-32}
朱勰仕江南为县令，甚疏逸。有诗云：「好是晚来香雨里，担簦亲送绮罗人。」李璟闻之，处以闲曹。又有僧庭实献诗云：「吟中双鬓白，笑里一生贫。」璟闻云：「诗以言志，终是寒薄。」以束帛遗之。《诗史》（《诗话总龟》前集三）。

33. []{#唐轶三十四-李璟-33}
见李煜[56](#唐轶三十四-李煜-56)。

34. []{#唐轶三十四-李璟-34}
〔李璟〕工正书。观其字，乃积学所致，非偶合规矩。其后，煜亦以书名，与钱俶相先后，盖其源流本有自也。今御府所藏正书一。《宣和书谱》五。

35. []{#唐轶三十四-李璟-35}
右散骑常侍王仲连，北土人，事元宗。元宗尝谓曰：「自古及今，江北文人不及江南才子之多。」仲连对曰：「诚如圣旨，陛下圣祖玄元皇帝降于亳州真源县，文宣王出于兖州曲阜县，亦不为少矣。」嗣主有媿色。《江表志》中。《江南余载》上。

36. []{#唐轶三十四-李璟-36}
周继诸者，鄱阳人，诣阙上书，累官至郎省。告免归乡，与名僧道士为云泉之交。元宗召之，授以美官，坚辞不就。上嘉之，赐粟帛，又赐金鉏一柄，敕曰：「是朕苑中自种药者，今以赐卿，表卿高尚之节。」《江南余载》下。

37. []{#唐轶三十四-李璟-37}
见萧俨[1](#唐轶三十五-萧俨-1)。

38. []{#唐轶三十四-李璟-38}
李璟保大七年，召大臣宗室赴内香燕。凡中国外夷所出，以至和合煎饮、佩带粉囊，共九十二种，江南素所无也。《清异录》下。《十国春秋》一六。

## 李　煜

1. []{#唐轶三十四-李煜-1}
李后主少时，遣人于庐山爽垲地为精舍，极一时林泉之胜。既成，命宫苑使董源，以澄心堂纸写其图来上。既即位，以精舍为开先寺，以图画赐刁衎，藏于家。蔡天启之子佑犹及见之。《京口耆旧传》一。

2. []{#唐轶三十四-李煜-2}
江南李后主煜，性宽恕，威令不素著。神骨秀异，骈齿，一目有重瞳。笃信佛法。殆国势危削，自叹曰：「天下无周公、仲尼，君道不可行。」但著《杂说》百篇以见志。十一月猎于青龙山，一牝狙触网于谷，见主，两泪稽颡搏膺，屡指其腹。主大怪，戒虞人保以守之，是夕，果诞二子。因感之，还幸大理寺，亲录囚系，多所原贷。一大辟妇以孕在狱，产期满则伏诛，未几亦诞二子。煜感牝狙之事，止流于远，吏议短之。《湘山野录》中。《诚斋杂记》下。

3. []{#唐轶三十四-李煜-3}
宪司章疏有绳纠过讦者，皆寝不下。论决死刑，多从末减，有司固争，乃得少正，犹垂泣而后许之。尝猎于青山，还，如大理寺，亲录系囚，多所原释。中书侍郎韩熙载奏：「狱讼有司之事，囹圄非车驾所宜临幸，请罚内库钱三百万以资国用。」虽不听，亦不怒也。陆游《南唐书》三。马令《南唐书》五。《十国春秋》一七。

4. []{#唐轶三十四-李煜-4}
见萧俨[2](#唐轶三十五-萧俨-2)。

5. []{#唐轶三十四-李煜-5}
见杨行密[8](#唐轶三十四-杨行密-8)。

6. []{#唐轶三十四-李煜-6}
赵绮困于场屋，将自三山北渡以归梁京，为逻者所得，遂下廷尉。从狱中上书曰：「初至江干，觉天网之难漏；及归棘寺，知狱吏之可尊。」后主览之，批其末曰：「陵虽孤恩，汉亦负德。」乃释其罪。明年，绮状元及第。《江南余载》上。

7. []{#唐轶三十四-李煜-7}
见韩熙载[18](#唐轶三十六-韩熙载-18)、[19](#唐轶三十六-韩熙载-19)、[20](#唐轶三十六-韩熙载-20)。

8. []{#唐轶三十四-李煜-8}
后主自少俊迈，喜肄儒学，工诗，能属文，晓悟音律，姿仪风雅，举止儒措，宛若士人。酷信浮图之法，垂死不悟。常于禁中署僧尼寺宇，中常所聚徒迨数百人。朝退，与后顶僧伽帽，衣袈裟，转诵佛书，手不暂释，拜跪顿颡，至为瘤赘。亲为桑门削作厕简子，试之顋颊，有少澁滞者，再为治之。其手不钞，乃学佛握印而行。百官士庶则而效之。由是建康城中寺院僧徒迨至万余。亲给廪米帑藏缗帛以供之，常召募有道士为僧者，与之二金，往往贪苟而为者。僧犯奸，有司具牍还俗，后主不听，乃曰：「僧人奸淫，本图还俗，今若从之，是纵其欲。」勅令礼佛三百拜，免其刑。北朝闻之，阴选少年有经业口辨者往化之，后主崇奉，谓之「一佛出世」，号为「小长老」，朝夕与论六根四谛、天堂地狱、循环果报。又说令广施刹梵、营造塔像、身被红罗销金三事。后主让其太奢，乃曰：「陛下不读《华严经》，争知佛富贵！」自是襟怀潎恍，兵机守御之谋，慌然而施，囷廪渐虚，财用益竭。又使后主于牛头山大起兰若，仅千间，聚徒千众，旦暮设茶食，无非异方珍馔，一日食之不尽，明旦再具，谓之「折倒」。时议谓折倒为翌日谶。及大兵至，获为营署。北朝又俾僧于采石矶下卓庵，自云少而草衣木食，后主使赍贡献，佯为不受。乃阴凿穴及垒石为塔，阔数围，高迨数丈，而夜量水面。及王师尅池州，而浮梁遂至，系于塔穴，且度南北，不差毫厘。师徒合围，乃召小长老议其拒守，对曰：「臣僧当遥退之。」于是登城大呼，而周麾兵乃小却。后主喜，令僧俗兵士念诵「救苦观音菩萨」，满城沸涌。未几，四面矢石雨下，士民伤死者众。后主复使言之，托疾不起。及诛皇甫继勋之后，方疑无验，乃鸩而杀之。时城中有僧数千，表乞被坚执锐出城鬭战，后主不从，曰：「不可毁他教法。」宰相汤悦、吏部尚书徐铉之徒，但顺非文过，尸禄希旨，曾不一言谏诤，坐待王师，阴伺败亡，随作系虏。韩熙载谀佞苟容，常上疏云：「诸佛慈悲，尚容悔过。」言多此类，任成祸胎，见危是幸。迨卢绛出水战，生获裨将及甲士百人。其校身状魁岸，容貌甚武，将见后主，或告之曰：「若对官家，善为词说，必免其祸。」校乃抗声：「彼则一国主，何官家之有！」既见，喏而不拜。后主喜而且惧，因问：「北师中似汝辈者几？」对曰：「国主若悟，诚宜趣降，为一城生民延命。苟不如是，旦夕之中，适为鱼肉。如吾辈者几万，何足问之！」后主默然无断，久之令出，为阍人所刺，乃大呼曰：「吾恨死不得其地矣。」余甲士皆重伤，后主哀之，给饮食药饵治之，迨损引见，各绐曰：「官家如佛慈悲，然好生恶杀，臣者无以为报答，愿逾城窃斩北师，以谢生成。」乃夜纵之，迨旦皆割馘而至。后主喜之，赏赐有加，于是再遣之，而不复至矣。后主不知贼城外百姓耳献焉。故城中虚实之状皆被测之。诸郡有断死狱者，当先奏牍，既详覆无疑。乃于佛前炷香𦶟灯，以达旦为验。若火灭，则从之。如燃，则贷死。富商大贾有犯法者，乃赂左右内人窃续之，而获宥者多矣。其为人茫昧如此，不亡何竢。《江南野史》三。《江南野录》（《类说》一八）。马令《南唐书》二六。陆游《南唐书》一八。参见《挥麈后录》五。

9. []{#唐轶三十四-李煜-9}
后主奉竺干之教，多不茹荤，常买禽鱼为放生。《江表志》下。

10. []{#唐轶三十四-李煜-10}
后主笃信佛法，于宫中建永慕宫，又于苑中建静德僧寺，钟山亦建精舍，御笔题为报慈道场。日供千僧，所费皆二宫玩用。《江南余载》下。

11. []{#唐轶三十四-李煜-11}
庐山圆通寺在马耳峰下，江左之名刹也。南唐时，赐田千顷，其徒数百众，养之极其丰厚。王师渡江，寺僧相率为前锋以抗。未几，金陵城陷，其众乃遁去。使李煜爱民如僧，则其民亦皆知报国矣。《独醒杂志》一。

12. []{#唐轶三十四-李煜-12}
李后主手书金字《心经》一卷，赐其宫人乔氏。乔氏后入太宗禁中，闻后主薨，自内廷出其经，舍在相国寺西塔以资荐，且自书于后曰：「故李氏国主宫人乔氏，伏遇国主百日，谨舍昔时赐妾所书《般若心经》一卷在相国寺西塔院。伏愿弥勒尊前，持一花而见佛」云云。其后，江南僧持归故国，置之天禧寺塔相轮中。寺后失火，相轮自火中堕落，而经不损，为金陵守王君玉所得。君玉卒，子孙不能保之，以归宁凤子仪家。乔氏所书在经后，字极整洁，而词甚凄惋，所记止此。《徐锴集》南唐制诰，有宫人乔氏出家诰，岂斯人也？《默记》中。《十国春秋》一八。

13. []{#唐轶三十四-李煜-13}
置澄心堂于内苑，引能文士及徐元机、元榆、元枢兄弟居其间，中旨由之而出，中书、密院乃同散地。兵兴之际，降御札移易将帅，大臣无知者。皇甫继勋诛死之后，夜出万人斫营，招讨使但署牒遣兵，竟不知何往，盖皆澄心堂直承宣命也。长围既合，内外隔绝，城中之人惶怖无死所。后主方幸浄居室，听沙门德明、云真、义伦、崇节讲《楞严圆觉经》。用鄱阳隐士周惟简为文馆《诗》、《易》侍讲学士，延入后苑讲《易·否卦》，赐惟简金紫。群臣皆知国亡在旦暮，而张洎犹谓北师已老，捋自遯去。后主益甘其言，晏然自安，命户部员外郎伍乔于围城中放进士孙确等三十八人及第。其所施为大抵类此。故虽仁爱足以感其遗民，而卒不能保社稷云。陆游《南唐书》三。《十国春秋》一七。

14. []{#唐轶三十四-李煜-14}
《西清诗话》云：「南唐后主围城中作长短句，未就而城破：『樱桃落尽春归去，蝶翻金粉双飞，子规啼月小楼西。曲栏金箔，惆怅卷金泥。门巷寂寥人去后，望残烟草低迷。』余尝见残藁点染晦昧，心方危窘，不在书耳。艺祖云：『李煜若以作诗工夫治国事，岂为吾虏也！』」苕溪渔隐曰：「余观《太祖实录》及《三朝正史》云：『开宝七年十月，诏曹彬、潘美等率师伐江南，八年十一月，拔升州。』今后主词乃咏春景，决非十一月城破时作。《西清诗话》云后主作长短句，未就而城破，其言非也。然王师围金陵凡一年，后主于围城中春间作此诗，则不可知，是时其心岂不危窘，于此言之乃可也。」《苕溪渔隐丛话》前集五九。

15. []{#唐轶三十四-李煜-15}
宣和间，蔡宝臣致君收南唐后主书数轴来京师以献蔡绦约之。其一乃王师攻金陵城垂破时，仓皇中作一疏，祷于释氏，愿兵退之后许造佛像若干身、菩萨若干身、斋僧若干万员、建殿宇若干所，其数皆甚多。字画潦草，然皆遒劲可爱，盖危窘急中所书也。又有看经发愿文，自称莲峰居士。李煜又有长短句《临江仙》云：「樱桃结子春归尽，蝶翻金粉双飞。子规啼月小楼西。玉钩罗幕，惆怅卷金泥。门巷寂寥人去后，望残烟草低迷。」而无尾句。刘延仲为补之云：「何时重听玉骢嘶。扑帘飞絮，依约梦回时。」《墨庄漫录》七。

16. []{#唐轶三十四-李煜-16}
蔡绦作《西清诗话》，载江南李后主《临江仙》云：围城中书，其尾不全。以余考之，殆不然。余家藏李后主七佛戒经及杂书二本，皆作梵叶，中有《临江仙》涂注数字，未尝不全。其后则书李太白诗数章，似平日学书也。本江南中书舍人王克正家物，后归陈魏公之孙世功君懋，余陈氏婿也。其词云：「樱桃落尽春归去，蝶翻轻粉双飞。子规啼月小楼西。玉钩罗幕，惆怅暮烟垂。　　别巷寂寥人散后，望残烟草低迷。炉香闲袅凤凰儿。空持罗带，回首恨依依。」后有苏子由题云：「凄凉怨慕，真亡国之声也。」《耆旧续闻》三。

17. []{#唐轶三十四-李煜-17}
初，后主既违朝旨，拒命不行，尝谓人曰：「他日王师见讨，孤当擐戎服，亲督士卒，背城一战，以存社稷。如其不获，乃聚室自焚，终不作他国之鬼。」太祖闻之，谓左右曰：「此措大儿语耳，徒有其口，必无其志。渠能如此，孙皓、叔宝不为降虏矣。」至是果然。《江南野史》三。《江南野录》（《类说》一八）。

18. []{#唐轶三十四-李煜-18}
始，国主令积薪宫中，言若社稷失守，则尽室赴火死。及见〔曹〕彬，彬慰安之，且谕以归朝俸赐有限，费用至广，当厚自赍装，既为有司所籍，一物不可复得矣。因复遣煜入宫，惟意所取。行营左厢战棹都监梁迥及田钦祚等皆谏曰：「苟有不虞，咎将谁执？」彬但笑而不答，迥等忿争不已，彬曰：「煜素无断，今已降，必不能自引，决可无虑也。」又遣五百人为辇载重宝。煜方愤叹国亡，无意蓄财，所操持极鲜，颇以黄金分赐近臣。《太平治迹统类》一。《杨文公谈苑》（《宋期事实类苑》五四）。马令《南唐书》五。《东原录》。

19. []{#唐轶三十四-李煜-19}
建隆中，曹彬、潘美统王师平江南，二将皆知兵善战，曹之识虑亦远，潘所不迨。城既破，国主李煜白衫纱帽见二公。先见潘，设拜，潘答之。次见曹，设拜，曹使人明语之曰：「介胄在身，下拜不及答。」识者善其得体。二公先登舟，召煜饮茶，船前设一独木脚道，煜向之国主仪卫甚盛，一旦独登舟，徘徊不能进，曹命左右翼而登焉。既一啜，曹谓李归办装，诘旦会于此，同赴京师。来晓，如期而赴焉。始，潘甚憾之，曰：「讵可放归？」曹曰：「适独木板尚不能进，畏死甚也。既许其生赴中国，焉能取死？」众方服其识量。《谈渊》（《张本《说郛》三四、陶本《说郛》三五）。《养疴漫笔》（《陶本《说郛》四七）。

20. []{#唐轶三十四-李煜-20}
开宝八年十一月，江南平，留汴水以待李国主。舟行盛寒，河流浅涸，诏所在为垻闸，潴水以过舟。官吏击冻，督役稍稽，则皆何校，甚者劾罪，以次被罚，州县官降敕而杖之者凡十余人。《春明退朝录》上。

21. []{#唐轶三十四-李煜-21}
王师既入建康，……〔曹〕彬乃使监守后主与二弟、太子而下登舟赴阙，百司官属仅千艘，将发，号泣之声溢于水陆。既行，后主于舟中时泣数行下，因命笔自赋诗云：「江南江北旧家乡，三十年来梦一场。吴苑宫闱今冷落，广陵台殿已荒凉。云笼远岫愁千片，雨打孤舟泪万行。兄弟四人三百口，不堪闲坐细思量。」既至汴口，欲登礼普光寺，左右犹谏止，后主怒而大骂曰：「吾自少被汝辈禁制，都不自由，今日家国俱亡，尚如此耶！」登之，拳拳而礼，叹念久之，散施衣物缗帛。《江南野史》三。《江南野录》（《类说》一八）。马令《南唐书》三。参见杨溥[3](#唐轶三十四-杨溥-3)。

22. []{#唐轶三十四-李煜-22}
江南李氏纳款之后，伪命词臣多在近密，太宗幸翰苑阅群书，后主为金吾上将军，在环衞之列，徐铉、汤悦之徒侍坐。太宗见江南臣在上而故主居下位侍臣，曰：「不能修霸业，但嘲风咏月，今日宜矣。」《见闻录》（《类说》一九）。

23. []{#唐轶三十四-李煜-23}
江南李煜既降，太祖尝因曲燕问：「闻卿在国中好作诗」，因使举其得意者一联。煜沈吟久之，诵其《咏扇》云：「揖让月在手，动摇风满怀。」上曰：「满怀之风，却有多少？」他日复燕煜，顾近臣曰：「好一个翰林学士。」《石林燕语》四。《谈渊》（张本《说郛》三四、陶本《说郛》三五）。

24. []{#唐轶三十四-李煜-24}
江南李主一目重瞳，务长夜之饮，内日给酒三石，艺祖𠡠不与酒，奏曰：「不然何计使之度日？」遂复给之。李主姿貌绝美，艺祖曰：「公非贵貌也，乃一翰林学士耳。」有诗曰：「鬓从近日添新白，菊是去年依旧黄。」又云：「青鸟不传云外信，丁香空结雨中愁。」皆是气不满，有亡国之悲。临终有诗云：「万古到头为一醉，死乡葬地有高原。」《翰府名谈》（《类说》五二）。

25. []{#唐轶三十四-李煜-25}
李煜暮岁乘醉书于牖曰：「万事到头归一死，醉乡葬地有高原。」醒而见之大悔，不久谢世。《翰府名谈》（《诗话总龟》前集三三）。

26. []{#唐轶三十四-李煜-26}
南唐李后主归朝后，每怀江国，且念嫔妾散落，郁郁不自聊，尝作长短句云：「帘外雨潺潺，春意阑珊，罗衾不暖五更寒。梦里不知身是客，一饷贪欢。　　独自莫凭栏，无限关山，别时容易见时难。流水落花何处也，天上人间。」含思凄惋，未几下世。《西清诗话》（《苕溪渔隐丛话》前集五九）。

27. []{#唐轶三十四-李煜-27}
龙衮《江南录》有一本删润稍有伦贯者云：李国主小周后随后主归朝，封郑国夫人，例随命妇入宫。每一入辄数日而出，必大泣骂后主，声闻于外，多宛转避之。又韩玉汝家有李国主归朝后与金陵旧宫人书云：「此中日夕只以眼泪洗面。」《默记》下。《避暑漫抄》（陶本《说郛》三九）。

28. []{#唐轶三十四-李煜-28}
徐铉归朝，为左散骑常侍，迁给事中。太宗一日问：「曾见李煜否？」铉对以：「臣安敢私见之！」上曰：「卿第往，但言朕令卿往相见可矣。」铉遂径往其居，望门下马，但一老卒守门。徐言：「愿见太尉。」卒言：「有旨不得与人接，岂可见也！」铉云：「我乃奉旨来见。」老卒往报，徐入立庭下久之。老卒遂入取旧椅子相对。铉遥望见，谓卒曰：「但正衙一椅足矣。」顷间，李主纱帽道服而出。铉方拜，而李主遽下堦引其手以上。铉告辞宾主之礼，主曰：「今日岂有此礼？」徐引椅少偏乃敢坐。后主相持大哭，乃坐默不言。忽长吁歏曰：「当时悔杀了潘佑、李平。」铉既去，乃有旨再对，询后主何言。铉不敢隐，遂有秦王赐牵机药之事，牵机药者，服之前却数十回，头足相就如牵机状也。又后主在赐第，因七夕命故妓作乐，声闻于外，太宗闻之大怒；又传「小楼昨夜又东风」及「一江春水向东流」之句，并坐之，遂被祸云。《默记》上。

29. []{#唐轶三十四-李煜-29}
李王煜以太平兴国三年七月七日生日，钱王俶以雍熙四年八月二十四日生日，皆与赐器币，中使燕罢暴死。并见国史。《邵氏闻见后录》三二。

30. []{#唐轶三十四-李煜-30}
建康受围二岁，斗米数千，死者相藉，人无叛心。后主殂于大梁，江左闻之，皆巷哭为斋。《江表志》下。

31. []{#唐轶三十四-李煜-31}
《灵芝图》言：千岁蝙蝠色如雪，目如朱，集则倒悬，以其脑重故也，服此可以长生。后主时，有人获之进上，上方事佛，禁杀戮而不用，后不知所之。《江南余载》下。

32. []{#唐轶三十四-李煜-32}
李煜在国时，自作祈雨文曰：「尚乖龙润之祥。」《清异录》上。

33. []{#唐轶三十四-李煜-33}
见周后[1](#唐轶三十四-周后-1)。

34. []{#唐轶三十四-李煜-34}
见小周后[1](#唐轶三十四-小周后-1)、[2](#唐轶三十四-小周后-2)。
35. []{#唐轶三十四-李煜-35}
见小周后[1](#唐轶三十四-小周后-1)、[2](#唐轶三十四-小周后-2)。

36. []{#唐轶三十四-李煜-36}
后主煜幼子宣城郡公仲宣，后周氏所生。敏慧特异，眉目神彩若图画。三岁能诵《孝经》及古杂文，煜置膝上，授之以数万言。因作乐，尽别其节。宫中䜩侍，自然知事亲之礼。见士大夫，揖让进退，皆如成人。……年五岁，忽自言曰：「儿不能久居，今将去矣。」因瞑目逝。周后在疾，闻之，亦逝。煜悼痛伤悲，哽躃几绝者数四，将赴井，救之，获免。《玉壶清话》一〇。

37. []{#唐轶三十四-李煜-37}
元宗殂于豫章，独从善扈从，因怀非望，就徐游求遗诏，游正色不与。至建业，具其事以闻，后主不问，待之愈厚。从善奉使不返，其妻泣诣后主，后主无以为辞，每闻其至輙避之。妻忧思卒，国人哀之。马令《南唐书》七。陆游《南唐书》一六。《江南野史》三，误以从善为从谦。《十国春秋》一九。

38. []{#唐轶三十四-李煜-38}
遣长弟从善入贡，因留质。后主天性友爱，自从善不还，岁时宴会皆罢，惟作《登高赋》以见意，曰：「原有鸰兮相从飞，嗟我季兮不来归。」《江南别录》。马令《南唐书》五。陆游《南唐书》一六。《十国春秋》一九。

39. []{#唐轶三十四-李煜-39}
江南周则少贱，以造雨伞为业。其后戚连椒阃，后主戏问之，言：「臣急于米盐，日造二伞货之，惟霪雨连月，则道大亨。后生理微温，至于遭遇盛明，遂舍旧业。」后主曰：「非我用卿而富贵，乃高密侯提携而起家也。」明年当封，特以为高密侯，实诮之耳。《清异录》下。

40. []{#唐轶三十四-李煜-40}
丁晋公在中书日，因私第会宾客，忽顾众而言曰：「某尝闻江南李国主钟爱一女，早有封邑，聪慧姿质，特无与比。年及厘降，国主谓执政曰：『吾止一女，才色颇异，今将选尚，卿等为择佳壻，须得少年奇表，负殊才而有门地者。』执政遍询绅，须外府将相之家，莫得全美。或有诣执政言曰：『尝闻洪州刘生者为本郡参谋，岁甲未冠，仪刑秀美，大门曾列二卿，兼富辞艺，可以塞选。』执政遽以上言，亟令召之，及至，皆如其说，国主大喜，于是成礼。授少列，拜驸马都尉，鸣珂锵玉，出入中禁，良田甲第，奇珍异宝，奕崇盛，雄视当时。未周岁而公主告卒，国主伤悼悲泣，曰：『吾不欲再覩刘生之面。』𠡠执政削其官籍，一簪不与，却送还洪州。生恍若梦觉，触类如旧。」《续湘山野录》。《渑水燕谈录》六。

41. []{#唐轶三十四-李煜-41}
煜，景之次子，本名从嘉，嗣伪位乃更今名。有辞藻，善笔札，颇亦有惠性而尚奢侈。尝于宫中以销金红罗羃其壁，以白银钉瑇瑁而押之。又以绿钿刷隔眼，糊以红罗，种梅花于其外。又于花间设彩画小木亭子，才容二座，煜与爱姬周氏对酌于其中，如是数处。每七夕延巧，必命红白罗百匹以为月宫天河之状，一夕而罢，乃散之。《五国故事》上。《十国春秋》一七。

42. []{#唐轶三十四-李煜-42}
李后主于清微歌「楼上春寒水四面」。学士刁衎起奏：「陛下未睹其大者远者尔。」人疑其有规讽，讯之云：「风乍起，吹皱一池春水。」又作红罗亭，四面栽红梅花，作艳曲歌之。韩熙载和云：「桃李不须夸烂熳，已输了春风一半。」时已割淮南与周矣。《江隣几杂志》。《古今诗话》（《诗话总龟》前集三八），《南唐拾遗记》。

43. []{#唐轶三十四-李煜-43}
小说载江南大将获李后主宠姬者，见灯辄闭目云：「烟气。」易以蜡烛，亦闭目云：「烟气愈甚！」曰：「然则宫中未尝点烛耶？」云：「宫中本合每至夜，则悬大宝珠，光照一室，如日中也。」观此，则李氏之豪侈可知矣。《默记》中。

44. []{#唐轶三十四-李煜-44}
《道山新闻》云：李后主宫嫔窅娘，纤丽善舞，后主作金莲高六尺，饰以宝物细带，缨络莲中，作品色瑞莲，令窅娘以帛绕脚，令纤小屈上作新月状，素袜舞莲花中，回旋有凌云之态。唐镐诗曰：「莲中花更好，云里月长新。」因窅娘作也。由是人皆效之，以纤弓为妙。以此知扎脚自五代以来方为之。《辍耕录》一〇。《南唐拾遗记》。《十国春秋》一八。

45. []{#唐轶三十四-李煜-45}
违命侯苑中凿地广一顷，池心叠石象三神山，号「小蓬莱」。《清异录》上。

46. []{#唐轶三十四-李煜-46}
李后主每春盛时，梁栋、窗壁、柱拱、阶砌并作隔筒，密插杂花，榜曰「锦洞天」。《清异录》上。

47. []{#唐轶三十四-李煜-47}
庐山僧舍有麝囊花一丛，色正紫，类丁香，号「紫风流」。江南后主诏取数十根，植于移风殿，赐名「蓬莱紫」。《清异录》上。

48. []{#唐轶三十四-李煜-48}
李煜在国，微行娼家，遇一僧张席，煜遂为不速之客。僧酒令、讴吟、吹弹莫不高了，见煜明俊酝藉，契合相爱重。煜乘醉大书石壁曰：「浅斟低唱，偎红倚翠，大师鸳鸯寺主，传持风流教法。」久之，僧拥妓入屏帷，煜徐步而出，僧、妓竟不知煜为谁也。煜尝密谕徐铉，铉言于所亲焉。《清异录》上。

49. []{#唐轶三十四-李煜-49}
宣简初登大科，通守金陵日，有李琵琶者，本建康伶人，国除时十余岁，逮兹近八十。因宴席呼出，犹能饮巨觥，陈叙平昔，历历可听，辞容不甚追怆，若无情人。又云后主喜音艺，选教坊之尤者，号「别勅都知」，日夕侍宴。自称父喜琵琶，名冠别选。王师围城未陷间，后主犹未辍乐，但云甚迷。《珍席放谈》下。

50. []{#唐轶三十四-李煜-50}
煜善音律，造《念家山》及《振金铃》曲破，言者取要而言之《家山破》、《金铃破》。又建康染肆之牓多题曰「天水碧」，寻而皇家荡平之，悉前兆也。天水碧，因煜之内人染碧，夕露于中庭，为露所染，其色特好，遂名之。《五国故事》上。

51. []{#唐轶三十四-李煜-51}
李后主末年，宫人竞服碧衣，取靛花，盛天雨水，澄而染之，号「天水碧」。《乘异记》（《类说》八）。《铁围山丛谈》三。

52. []{#唐轶三十四-李煜-52}
后主妙于音律，乐曲有《念家山》，亲演其声为《念家山破》，识者知其不祥。《江南别录》。

53. []{#唐轶三十四-李煜-53}
亡国之音信然不止《玉树后庭花》也。南唐后主精于音律，凡变曲莫非奇绝，开宝中，国将除，自撰《念家山》一曲，既而广为《念家山破》，其谶可知也。宫中民间日夜奏之，未及两月传满江南。盖李氏将亡，虽聪明睿智，不能无感其怨。于今音尚在焉。《野说》（张本《说郛》四〇）。《雁门野说》（陶本《说郛》二四）。

54. []{#唐轶三十四-李煜-54}
后主天性喜学问，尝命两省丞郎，给谏，词掖，集贤、勤政殿学士，分夕于光政殿，赐之对坐，与相剧谈，至夜分迺罢。其论国事，每以富民为务，好生戒杀，本其天性。承蹙国之后，群臣又皆寻常充位之人，议论率不如旨。尝一日叹曰：「周公、仲尼忽去人远，吾道芜塞，其谁与明？」乃著为《杂说》数千万言，曰：「特垂此空文，庶几百世之下有以知吾心耳。」《钓矶立谈》。

55. []{#唐轶三十四-李煜-55}
江南李后主尝于黄罗扇上书诗以赐宫人庆奴云：「风情渐老见春羞，到处消磨感旧游。多谢长条似相识，强垂烟态拂人头。」想见其风流也。扇至今传在贵人家。《墨庄漫录》二。

56. []{#唐轶三十四-李煜-56}
元宗后主皆妙于笔礼，好求古迹，宫中图籍万卷，钟、王墨迹尤多。城将陷，谓所幸保仪黄氏曰：「此皆吾宝惜，城若不守，尔可焚之，无使散轶」。及城陷，黄氏皆焚。《江南别录》。马令《南唐书》六。陆游《南唐书》一六。《十国春秋》一八。

57. []{#唐轶三十四-李煜-57}
见陆希声[2](#唐轶二十九-陆希声-2)。

58. []{#唐轶三十四-李煜-58}
江南伪后主李煜，字重光，早慧精敏，审音律，善书画。其作大字，不事笔，卷帛而书之，皆能如意，世谓撮襟书。复喜作颤掣势，人又目其状为金错刀。尤喜作行书，落笔瘦硬，而风神溢出。然殊乏姿媚，如穷谷道人、酸寒书生，鹑衣而鸢肩，略无富贵之气。《宣和书谱》一二。

59. []{#唐轶三十四-李煜-59}
江南李后主善书，尝与近臣语书，有言颜鲁公端劲有法者，后主鄙之曰：「真卿之书，有楷法而无佳处，正如扠手并脚田舍汉耳。」《东轩笔录》一五。

60. []{#唐轶三十四-李煜-60}
江南伪主李煜，字重光，政事之暇，寓意于丹青，颇到妙处。自称钟峰隐居，又略其言曰钟隐，后人遂与钟隐画溷淆称之。然李氏能文善书画，书作颤笔樛曲之状，遒劲如寒松霜竹，谓之金错刀，画亦清爽不凡，别为一格。然书画同体，故唐希雅初学李氏之错刀笔，后画竹乃如书法，有颤掣之状。而李氏又复能为墨竹，此互相取备也。其画虽传于世者不多，然推类可以想见。至于画《风虎云龙图》者，便见有霸者之略，异于常画。盖不期至是，而志之所之，有不能遏者。《宣和画谱》一七。

61. []{#唐轶三十四-李煜-61}
见钟隐[1](#唐轶四十-钟隐-1)。

62. []{#唐轶三十四-李煜-62}
鲁直诗注：世传江南李王作竹，自根至梢，极小者一钩勒成，谓之「铁钩锁」。自云：「唯柳公权有此笔法。」《海录碎事》一九。《锦绣万花谷》前集七。

63. []{#唐轶三十四-李煜-63}
江南李后主善词章，能书画，皆殝妙绝。是时纸笔之类，亦极精致。世传尤好玉屑牋，于蜀主求牋匠造之，唯六合水最宜于用，即其地制作。今本土所出麻纸，无异玉屑，盖所造遗范也。《珍席放谈》下。

64. []{#唐轶三十四-李煜-64}
南唐后主留心笔札，所用澄心堂纸、李廷珪墨、龙尾石砚三物为天下之冠。自李氏之亡，龙尾石不复出。嘉祐中，校理钱仙芝知歙州，访得其所，乃大溪也。李氏常患溪深不可入，断其流，使由他道。李氏亡，居民苦其溪之回远，导之如昔，石乃绝。仙芝移溪还故道，石乃复出，遂与端溪并行。《渑水燕谈录》八。

65. []{#唐轶三十四-李煜-65}
江南李氏后主宝一研山，径长尺逾咫，前耸三十六峰，皆大如手指，左右则引两阜坡陀，而中凿为研。及江南国破，研山因流转数士人家，为米元章所得。后米老之归丹阳也，念将卜宅，久勿就。而苏仲恭学士之弟者，才翁孙也，号称好事。有甘露寺下竝江一古墓，多群木，盖晋、唐人所居。时米老欲得宅，而苏觊得研山。于是王彦昭侍郎兄弟与登北固，共为之和会，苏、米竟相易。米后号「海岳庵」者是也。研山藏苏氏，未几，索入九禁。《铁围山丛谈》五。《渔阳公石谱》（张本《说郛》一六）。

66. []{#唐轶三十四-李煜-66}
李后主得青石砚，墨池中有黄石如弹丸，水常满，终日用之不耗，每以自随。后归朝，陶谷见而异之，砚大不可持，乃取石弹丸去。后主拽其手，振臂就马，后主请以宝玩为谢，陶不许。后主曰：「惟此砚能生水，他砚皆不可用。」陶试数十砚，皆不生。后主索之良苦，不能奈，曰：「要当碎之。」石破，中有小鱼，跳地上即死。自是砚无复泽润。《砚谱》（《类说》五九）。

67. []{#唐轶三十四-李煜-67}
南唐李主讳煜，改鸜鹆为八哥。《负暄杂录》（张本《说郛》一八）。

## 周　后

1. []{#唐轶三十四-周后-1}
后主昭惠国后周氏，小名娥皇，司徒宗之女，十九岁来归。通书史，善歌舞，尤工琵琶，尝为寿元宗前，元宗叹其工，以烧槽琵琶赐之。至于采戏弈棋，靡不妙绝。后主嗣位，立为后，宠嬖专房。创为高髻纤裳及首翘鬓朵之妆，人皆効之。尝雪夜酣燕，举杯请后主起舞，后主曰：「汝能创为新声，则可矣。」后即命牋缀谱，喉无滞音，笔无停思，俄顷谱成，所谓《邀醉舞破》也。又有《恨来迟破》亦后所制。故唐盛时，《霓裳羽衣》最为大曲，乱离之后，绝不复传，后得残谱，以琵琶奏之，于是开元、天宝之遗音复传于世。内史舍人徐铉开之于国工曹生。铉亦知音，问曰：「法曲终则缓，此声乃反急，何也？」曹生曰：「旧谱实缓，宫中有人易之，非吉征也。」后主以后好音律，因亦躭嗜，废政事，监察御史张宪切谏，赐帛三十匹以旌敢言，然不为辍也。未几，后卧疾已革，犹不乱，亲取元宗所赐烧槽琵琶、及平时约臂玉环为后主别，乃沐浴妆泽，自内含玉，卒于瑶光殿，年二十九。葬懿陵。后主哀，自制诔刻之石，与后所爱金屑檀槽琵琶同葬。又作书燔之与诀，自称「鳏夫煜」，其辞数千言，皆极酸楚。或谓后寝疾，小周后已入宫中，后偶褰幔见之，惊曰：「汝何日来？」小周后尚幼，未知嫌疑，对曰：「既数日矣。」后恚怒，至死，面不外向。故后主过哀，以揜其迹云。陆游《南唐书》一六。马令《南唐书》六。《十国春秋》一八。

## 小周后

1. []{#唐轶三十四-小周后-1}
后主后周氏，司徒宗之少女，前后之妹。少以姻戚往来宫中，后主见其美姿容，乃纳之。前后疾亟，忽见后入，乃问：「妹妹几时至宫来？」后时年幼，不知嫌疑，即以实对，曰：「既数日矣。」后怒，遂面壁而卧，至死不顾。后既殂，常入禁中，至纳为后，乃成礼。已而将纳采，后主令校鹅被以缯彩，使啣书，极于侈靡。及亲迎，民庶观者或登于屋，有坠瓦而死。其夕䜩群臣，韩熙载而降皆为诗以讽焉，而后主不之谴。自是士庶婚姻寖成风俗。《江南野史》三。马令《南唐书》六。《十国春秋》一八。

2. []{#唐轶三十四-小周后-2}
后自昭惠殂，常在禁中，后主乐府词有「衩幭步香堦，手提金缕鞋」之类，多传于外。至纳后，乃成礼而已。马令《南唐书》六。《十国春秋》一八。

3. []{#唐轶三十四-小周后-3}
李煜伪长秋周氏，居柔仪殿，有主香宫女。其焚香之器曰：把子莲、三云凤、折腰狮子、小三神、卍字金凤、口罂玉太古、容华鼎，凡数十种，金玉为之。《清异录》下。《十国春秋》一八。

4. []{#唐轶三十四-小周后-4}
见李煜[27](#唐轶三十四-李煜-27)。

## 李景遂

1. []{#唐轶三十四-李景遂-1}
晋王景遂，先主第三子。天资雍睦，美姿容，性和厚。让皇殂于丹阳，遣送葬，望柩哀恸雨泪，观者为之出涕。兄璟继位，立为储副，固让不从，改字退夫以见志。接物得人欢心。喜与宾僚宴咏，投壶赋诗。好用美玉器，每以玉器行酒，客传玩，惟赞善张易乘醉抵于地，曰：「轻人贵宝，殿下岂当至是耶！」坐客失色，景遂收容厚谢，撤以他器。嗣主遣易泛海使契丹，景遂手疏留之曰：「朝中如易者几希，宜朝夕左右，今泛不测之渊，投足黠虏，归朝莫准。」嗣主答曰：「张易奇人，海龙王亦惧之。」景遂一日朝服，忽于宫中揖让，谓左右曰：「上帝诏许旌阳召吾偕往，顷当行矣。」急入北堂，拜辞所生母，无疾坐亡。赠太傅，谥文成。《玉壶清话》一〇。马令《南唐书》七。陆游《南唐书》一六。《十国春秋》一九。参见张易[2](#唐轶三十五-张易-2)。

2. []{#唐轶三十四-李景遂-2}
初，景遂之出镇也，弘冀为太子，弘冀尝被谴于元宗，有复立景遂之意。景遂在镇，亦颇忽忽多忿躁。尝以忤意杀都押衙袁从范之子，弘冀刺知之，乃使亲吏持酖遗从范，使毒景遂。景遂击鞠而渴，索浆，从范毒浆以进之，暴卒，年三十九。未歛，体已溃。元宗素友爱，闻讣悲悼，左右欲少慰释之，因妄曰：太弟初得疾，忽语人曰：「上帝命我代许旌阳。」元宗始少解，故被酖之事竟不之知。废朝七日。赠太弟，谥文成。陆游《南唐书》一六。《十国春秋》一九。

## 李景达

1. []{#唐轶三十四-李景达-1}
齐王景达，字子通，烈祖第四子，元宗之母弟也。……为理严察，人多惮之。好神仙修炼之事，记室徐锴献《述仙赋》以讽，遂绝所好。尝从元宗游苑中，乘小舟而覆，左右惶骇，景达入水负元宗出。性非善水而能蹈之者，忠诚之至也。元宗多与宗戚近臣曲宴，如冯延巳、陈觉、魏岑之徒喧笑无度，景达每呵责之。尝与延巳会饮，延巳欲以诡佞卖恩，佯醉，抚景达背曰：「尔不得忘我。」景达大怒，入白元宗，请致之死，元宗慰谕而已。出谓所亲曰：「吾悔不先斩以闻。」太子赞善张易从容谓景达曰：「群小构扇，其祸不细。大王力未能去，自宜隐忍。」景达由是罕预曲宴，每被召輙辞以疾。马令《南唐书》七。陆游《南唐书》一六。《十国春秋》一九。

2. []{#唐轶三十四-李景达-2}
见李璟[4](#唐轶三十四-李璟-4)。

## 李弘冀

1. []{#唐轶三十四-李弘冀-1}
弘冀，元宗长子。故唐之末，民间相传谶曰：「东海鲤鱼飞上天。」而烈祖果育于徐氏，因信符谶。又有谶曰：「有一真人在冀川，开口持弓向左边。」元宗欲其子应之，乃名之曰弘冀。陆游《南唐书》一六。参见钱镠[24](#唐轶三十九-钱镠-24)。

2. []{#唐轶三十四-李弘冀-2}
文宪太子〔弘〕冀，既正储闱，颇专国，而又率多不法。元宗一日甚怒，挞之以毬杖，且曰：「当命太弟景遂代之。」冀有惭色。他日密使人持酖付昭庆宫使袁从范。从范从太弟在金陵，未几，从范子承干为景遂嬖臣宋何九谗搆，遂寘之法，从范惧而且怨。会景遂击鞠暑渴，从范进浆，遇酖，即日薨。未殡而体已溃矣。《江表志》中。

3. []{#唐轶三十四-李弘冀-3}
保大末，太弟恳乞就藩，燕王弘冀为皇太子，以令旨牓子逼逐昭庆宫僚，太弟始自镇国门上马就道。论者知太子之不永焉。《江南余载》上。

## 李从善

1. []{#唐轶三十四-李从善-1}
见李煜[37](#唐轶三十四-李煜-37)。

## 李从谦

1. []{#唐轶三十四-李从谦-1}
吉王从谦，元宗第九子，后主母弟也。风采峭整。喜为律诗，动有规诲。后主燕闲尝与侍臣弈，从谦甫数岁，侍侧。后主命赋《观碁》诗，曰：「竹林二君子，尽日竟沉吟。相对终无语，争先各有心。恃强斯有失，守分固无侵。若筭机筹处，沧沧海未深。」后主赏叹久之。马令《南唐书》七。《江南野史》三。《江南野录》（《诗话总龟》前集一）。

2. []{#唐轶三十四-李从谦-2}
伪唐宜春王从谦喜书札，学晋二王楷法。用宣城诸葛笔，一枝酬以十金，劲妙甲当时，号为「翘轩宝箒」，士人往往呼为「宝箒」。《清异录》下。

3. []{#唐轶三十四-李从谦-3}
江南后主同气宜春王从谦，常春日与妃侍游宫中后圃，妃侍覩桃花烂开，意欲折而条高，小黄门取彩梯献，时从谦正乘骏马击毬，乃引鞚至花底，痛采芳菲，顾谓嫔妾曰：「吾之绿耳梯何如？」《清异录》上。

## 李芳仪

1. []{#唐轶三十四-李芳仪-1}
李芳仪，江南国主李璟女也。纳土后，在京师，初嫁供奉官孙氏，为武疆都监。为辽中圣宗所获，封芳仪，生公主一人。赵至忠虞部自北虏归宋，尝仕辽为翰林学士，修国史，著《虏庭杂记》载其事。时晁补之为北都教官，览其书而悲之，与颜复长道作《芳仪曲》云……江州庐山真风观，李主有国日施财修之，刊姓氏于石，有太宁公主、永禧公主，皆李璟女，不知芳仪者孰是也。《避暑漫抄》（陶本《说郛》三九）。《南唐拾遗记》。《十国春秋》一九。

# 唐人轶事汇编卷三十五

## 宋齐丘

1. []{#唐轶三十五-宋齐丘-1}
宋齐丘微时，日者相之曰：「君贵不可说，然亚夫下狱之相，君实有之。位极之日，当早引退，庶几保全。」齐丘登相位数载，致仕。复以大司徒就征。保大末，坐陈觉谋干记事，乃饿死于青阳。《南唐近事》。

2. []{#唐轶三十五-宋齐丘-2}
宋齐丘，豫章人。父尝在钟传幕下。齐丘素落魄，父卒，家计荡尽，已在穷悴，朝夕不能度。时姚洞天为淮南骑将，素好士，齐丘欲谒之，且囊空无备纸笔之费，计无所出，但于逆旅杜门而坐。如此殆数日，邻房有散乐女，尚幼，问齐丘曰：「秀才何以数日不出？」齐丘以实告，女叹曰：「此甚小事，秀才何吝一言相示耶？」乃惠以数缗。齐丘用市纸笔，为诗咏以投洞天。其略曰：「某学武无成，攻文失志，岁华蹭蹬，身事蹉跎。胸中之万仞青山，压低气宇；头上之一轮红日，烧尽风云。加以天步陵迟，皇纲废绝，四海渊黑，中原血红。挹飞苍走黄之辨，有出鬼没神之机。」洞天怒其言大，不即接见。齐丘窘急，乃更其启，翌日复至。其略曰：「有生不如无生，为人不若为鬼。」又云：「其为诚恳万端，只为饥寒两字。」洞天始悯之，渐加以拯救。徐温闻其名，召至门下。及昪之有江南也，齐丘以佐命功，遂至将相。乃上表以散乐女为妻，以报宿惠，许之。《五代史补》二。《江南别录》。

3. []{#唐轶三十五-宋齐丘-3}
时先主刺升州，其亲友饶洞天出守庐陵，齐邱因刺谒之，与语终日，延于门下，旦夕为之醼，因访时务。未几，洞天解郡，遂命载归广陵，未至而洞天疾病且死，因遗书荐之于先主。既至，栖迟逆旅，裹调罄乏，因吁叹数四。其邻倡优女魏氏闻之，乃窃赂遗数锾，由是获备管幅，遂克投贽。一见，先主宾之以国士，大获赂遗。寻□娶魏氏，馆而给之。《江南野史》四。

4. []{#唐轶三十五-宋齐丘-4}
宋齐丘为儒日，修启投姚洞。其大略云：「城上之呜呜晓角，吹入愁肠，树头之飒飒秋风，结成离恨。」又曰：「其如干恳万端，无奈饥寒两字。」时有识者云：「当须殍死。」果如其言。《江表志》下。

5. []{#唐轶三十五-宋齐丘-5}
烈祖为升州刺史，齐丘因骑将姚克瞻得见。暇日陪燕游，赋诗以献曰：「养花如养贤，去草如去恶。松竹无时衰，蒲柳先秋落。」烈祖奇其志，待以国士。从镇京口，入定朱瑾之难，常参秘画。因说烈祖讲典礼，明赏罚，礼贤能，宽征赋，多见听用。烈祖为筑小亭池中，以桥度，至则彻之，独与齐丘议事，率至夜分。又为高堂，不设屏障，中置灰𬬻而不设火，两人终日拥炉画灰为字，旋即平之。人以比刘穆之之佐宋高祖。然齐丘资躁褊，或议不合，则拂衣迳起，烈祖谢之而已。义祖独恶其为人，每欲进拔辄不果，浮沉下僚十余年。陆游《南唐书》四。《十国春秋》二〇。

6. []{#唐轶三十五-宋齐丘-6}
宋齐丘既在知诰宾席，温甚疑之。有石头大师者，温颇加待遇，而齐丘亦寓于石头之精舍。一日，温谓石头曰：「宋措大在吾儿子门下，甚非纯信之士，虑其近习，不以忠孝为务，师其察之。」石头乃伺其所为，而齐丘已察其意，自是晨出暮返，归必大醉，或以花间柳曲讴歌之辞以示之。石头乃谓温曰：「宋措大盖狂汉耳，不足为虑。」温由是不介意。《五国故事》上。

7. []{#唐轶三十五-宋齐丘-7}
见李昪[6](#唐轶三十四-李昪-6)。

8. []{#唐轶三十五-宋齐丘-8}
见李建勋[4](#唐轶三十五-李建勋-4)。

9. []{#唐轶三十五-宋齐丘-9}
偶阅大中祥符间太常博士许载著《吴唐拾遗录》，所载多诸书未有者。其《劝农桑》一篇正云：「吴顺义年中，差官兴版簿，定租税，厥田上上者，每一顷税钱二贯一百文，中田一顷税钱一贯八百，下田一顷千五百，皆足陌见钱，如见钱不足，许依市价折以金银，算计丁口课调，亦科钱。宋齐丘时为员外郎，上策乞虚抬时价，而折䌷、绵、绢本色，曰：『江淮之地，唐季已来，战争之所。今兵革乍息，黎甿始安，而必率以见钱，折以金银，此非民耕凿可得也，无兴贩以求之，是为教民弃本逐末耳。』是时，绢每匹市价五百文，䌷六百文，绵每两十五文，齐丘请绢每匹抬为一贯七百，䌷为二贯四百，绵为四十文，皆足钱，丁口课调，亦请蠲除。朝议喧然沮之，谓亏损官钱，万数不少。齐丘致书于徐知诰曰：『明公总百官，理大国，督民见钱与金银，求国富庶，所谓拥篲救火，挠水求清，欲火灭水清可得乎？』知诰得书，曰：『此劝农上策也。』即行之。自是不十年间，野无闲田，桑无隙地，自吴变唐，自唐归宋，民到于今受其赐。」齐丘之事美矣。徐知诰亟听而行之，可谓贤辅相。而《九国志·齐丘传》中略不书，《资治通鉴》亦佚此事。《容斋续笔》一六。

10. []{#唐轶三十五-宋齐丘-10}
时先主权位日隆，中外皆知有代谢之势，而以吴主恭谨守道，欲待嗣君。先主次子景迁，吴主之壻也，先主钟爱特甚。齐丘使陈觉为景迁教授，为之声价。齐丘参决时政，多为不法，辄归过于嗣主而盛称景迁之美，几有夺嫡之计。所以然者，以吴主少而先主老，必不能待，他日得国，授于景迁易制，己为元老，威权无上矣。此其日夕为谋也。先主觉之，乃召齐丘如金陵以为己之副，遥兼申蔡节度使，无所关预，从容而已。《江南录》（《通鉴考异》三〇）。

11. []{#唐轶三十五-宋齐丘-11}
宋齐丘，洪井人。多机智，极才辩。事徐知诰，甚见狎密。先请广里堠，以塼甃之，时人谓之「塼堠里大」。齐丘乃说知诰曰：「公累世相杨氏，有大功，民间皆知公非徐氏之嫡，其实李也。今有『塼堠里大』之兆。又谶曰『密密作』，杨行密开托之初也；『唐唐得』，非公而谁？天命定矣，愿公速副民望。」知诰大悦，乃篡杨氏，僭帝位，国号大唐，遂以齐丘为相。后璟立，以他事诛之，无遗类。《纪异录》（《分门古今类事》二〇）。

12. []{#唐轶三十五-宋齐丘-12}
初，烈祖权位日隆，举国皆知代谢之势。吴主谦恭无失德，烈祖惧群情未协，欲待嗣君，与齐丘议合。已而都押衙周宗揣微指，请急至都，以禅代事告齐丘。齐丘默计，大议本自己出，今若遽行，则功归周宗，欲因以钓名，乃留与夜饮，亟遣使，手书切谏，以为时事未可。后数日，驰至金陵，请斩宗以谢国人。烈祖亦悔，将从之，徐玠固争，财黜宗为池州副使。玠乃与李建勋等遂极言宜从天人之望。复召宗还旧职。齐丘由是颇见疏忌，留为诸道都统判官，加司空，无所关预，从容而已。数请退，烈祖以南园给之。俄而齐国建，犹以勋旧为左丞相，而不预事。李德诚、周本自广陵持吴帝诏，来行传禅，齐丘谓德诚子建勋曰：「尊公吴室元勋，今日扫地矣。」独称疾卧家，不预劝进。烈祖既受禅，徐玠为侍中，李建勋为中书侍郎同平章事，周宗为枢密使，齐丘但迁司徒，中怀不平。及宣制至「布衣之交」，忽抗声曰：「臣为布衣时，陛下亦一刺史耳！今为天子，可不用老臣矣！」烈祖优容之。尝夜宴天泉阁，李德诚曰：「陛下应天顺人，惟宋齐丘不悦。」因出齐丘讽止劝进书，烈祖却之曰：「子嵩三十年故人，岂负我者！」齐丘顿首谢。自是为求媚计，更请降让皇为公侯，绝吴太子琏婚。久之，表言备位丞相，不当不闻国政，又自陈为人所间，烈祖大怒。齐丘归第，白衣待罪，而烈祖怒已解，谓左右曰：「宋公有才，特不识大体尔。孤岂忘旧臣者！」命吴王璟持手诏召见，遂以丞相同平章事，寖复委任。陆游《南唐书》四。《十国春秋》二〇。

13. []{#唐轶三十五-宋齐丘-13}
见李昪[32](#唐轶三十四-李昪-32)。

14. []{#唐轶三十五-宋齐丘-14}
宋齐丘既以徐氏启庆，开国之宴，遂乘醉大诟于筵上。百僚悚然，知诰隐忍而已。《五国故事》上。

15. []{#唐轶三十五-宋齐丘-15}
齐丘久之，计无所出，乃更上书请议迁让皇他郡，以绝人望。吴世子琏，烈祖子婿也，又请绝其婚而斥远之。其词云：「非独妇人有七出，夫有罪亦可出之。」闻者莫不大笑。马令《南唐书》二〇。

16. []{#唐轶三十五-宋齐丘-16}
齐邱常与先主议选宫嫔，杂以珠贝罗绮，使之泛海，北通契丹，欲图复中原。而虏主耶律德光使至，厚币遣还，迨至淮北，乃使人杀之，复遣沿海赍琛以为报聘。虏主不知，谓北朝杀己之使，因渐构隙。前后如是者数四，于是德光大怒，数寇边境。及啣晋少主与之抗礼，遂入梁园。遣使召江南与之会醼，嗣主谦抑，辞而不行。故周世宗初征淮南诏书云：「结连并寇，与我为仇；勾诱契丹，至今未已。」皆齐邱之始谋也。或云：虏母青媛乃江南之嫔。《江南野史》四。

17. []{#唐轶三十五-宋齐丘-17}
见李昪[26](#唐轶三十四-李昪-26)。

18. []{#唐轶三十五-宋齐丘-18}
齐丘亲吏夏昌图盗库金数百万，特判傅轻典，烈祖命斩昌图。齐丘惭，称疾求罢省事，许之，遂不复朝谒。帝遣寿王景遂劳问，许镇故乡，始入朝，因召与宴饮。齐丘酒酣，辄曰：「陛下中兴，实老臣之力，乃忘老臣，可乎？」烈祖怒曰：「太保始以游客干朕，今为三公，足矣！」齐丘词色愈厉，曰：「臣为游客时，陛下亦偏裨耳，今不过杀老臣！」遂引去。烈祖颇悔，明日手诏曰：「朕之性，子嵩所知，少相亲，老相怨，可乎？」拜镇南节度使。至镇，起大第，穷极宏丽，坊中居人，皆使修饰垣屋，民不堪其扰，有逃去者。初赴镇，烈祖曰：「衣锦昼行，古人所贵。」赐以锦袍，亲为着之，遂服锦袍视事。陆游《南唐书》四。《十国春秋》二〇。

19. []{#唐轶三十五-宋齐丘-19}
宋齐丘出镇洪州，诏赐锦袍，烈祖亲为衣之。李建勋赠诗，有「一人看上马，双节引还乡」之句。时论荣之。《江南余载》下。

20. []{#唐轶三十五-宋齐丘-20}
宋齐丘镇钟陵，有布衣李匡尧累贽谒于宋，宋知其忤物，托以他故，终不与之见。一日，宋公丧子，匡尧随吊客造谒宾司，复贽之，乃就宾次大署二十八字，却云：「安排唐祚挫强吴，尽是先生设庙谟，今日丧雏犹自哭，让王宫眷合如何？」《江表志》上。《梦溪笔谈》二三。

21. []{#唐轶三十五-宋齐丘-21}
见李家明[1](#唐轶三十六-李家明-1)。

22. []{#唐轶三十五-宋齐丘-22}
见李璟[9](#唐轶三十四-李璟-9)。

23. []{#唐轶三十五-宋齐丘-23}
陈觉、李征古少日依托镇南楚公宋齐丘，援引至枢密使。保大之末，王室多故，觉及征古屡上变，言天命已改，请元宗深居后苑，委国老摄国事。令陈乔草勅，乔袖勅上前曰：「陛下既署此勅，臣不复见陛下矣。」元宗使钟谟言于周世宗，曰：「罪大臣，理合奏启。」世宗曰：「自家国事，我国何预！」元宗乃命汤悦草制曰：「恶莫大于无君，罪莫重于卖国。宋齐丘本一布衣，遭遇先帝，不二十年穷极富贵。陈觉、李征古言齐丘是造国之手，理当居摄云云。即日徙齐邱青阳安置，觉、征古各赐自尽。」齐丘将至青阳，绝食数日。后命至，家人亦菜色，中使云：「令公捐馆，方使供食。」家人以絮掩口而卒。《江表志》中。

24. []{#唐轶三十五-宋齐丘-24}
嗣主自亡淮南，神情躁挠，荒悸不安，尝曰：「孤欲屣脱国务，放心云鹤，每思寄托，恨未得人。」时陈觉、李征古等常见亲密，因顺旨而言：「齐丘先朝夙老，谋家造国，四方所知，若委之国事，俾继伊、旦，陛下暂辍万几，高宴深宫，候睿德隆宁，归政何晚！」又会钟谟北使返谕，称世宗曰：「朕与江南分义既定，然宋齐丘不死，殆难保其久永，合朝顺非，遂成衅隙。」因是贬杀觉等。时齐丘不知其旨，乃见舻舰舟诏入，遣归九华。既至，遂绝粮七日而卒。齐丘昔常著启云：「至于千悫万端，只为饥寒两字。」人见其死，谓之自谶。《江南野史》四。

25. []{#唐轶三十五-宋齐丘-25}
徐公撰《江南录》，议者谓之不直，盖不罪宋国老故也。国老当淮甸失律之后，援引门人陈觉、李征古掌枢密之任，且授其意曰：天命已去，元宗当深居后苑，国老监国。元宗诏将行，陈乔草诏争之而止，举国皆闻。为臣之道，余可知矣。《江表志》中。

26. []{#唐轶三十五-宋齐丘-26}
宋齐丘相江南李先主昪及事中主璟，二世皆为右仆射。璟爱其才，而知其不正。一日，选景于华林广园，以明妆列侍，召齐丘共宴，试小妓羯鼓，齐丘即席献《羯鼓诗》曰：「巧斵牙床镂紫金，最宜平稳玉槽深。因逢淑景开佳宴，为出花奴奏雅音。掌底轻憁孤鹊噪，杖头干快乱蝉吟。开元天子曾如此，今日将军好用心。」又尝献《凤凰台》诗，中有「我欲烹长鲸，四海为鼎镬。我欲罗凤凰，天地为矰缴」之句。皆欲讽其跋扈也，而主终不听。不得意，上表乞归九华，其略云：「千秋载籍，愿为知足之人；九朵峰峦，永作乞骸之客。」主知其诈也，一表许之，赐号九华先生，以青阳一县舆赋给之，怨毁万状。后放归田里锁之，穴其墙以给膳，遂自经，年七十三。《湘山野录》下。《古今诗话》（《诗话总龟》前集一）。参见《西溪丛语》上。

27. []{#唐轶三十五-宋齐丘-27}
宋齐丘，豫章人。天下丧乱，经籍道息。齐丘忿然力学，根古明道，宗经著书。钟氏既亡，洪州兵乱，随众东下。先主为升州刺史，往依焉，大礼之。齐丘本字超回，歙人。汪台符贻书侮之曰：「闻足下齐大圣以为名，超亚圣以为字。」齐丘惭，改字子嵩。先主深欲进用，为义父徐温所恶，凡十年，温卒，方用为平章事。遂树朋党，阴自封殖，狡险贪愎，古今无之。不知命，无远识，事三朝，惟延卜祝占相者数十辈置门下。传云齐丘少梦乘龙上天，至垂老犹抱狂妄，及国家发难，尚欲因其衅以窥觊，时已年七十三矣。事败，囚于家，凿土顿穿宝以给食，因而缢焉。平生无正娶，止以倡人为偶。亦封国，无子，以从子摩诘为嗣。《玉壶清话》一〇。《十国春秋》一〇。

28. []{#唐轶三十五-宋齐丘-28}
宋齐丘至青阳，初命穴墙给食，俄又绝之，馁者数日。中使谓齐丘曰：「俟令公捐馆，方供食耳。」以絮塞其口，遂卒。……元宗暮年，禁中往往见齐丘、陈觉、李征古如生时，禳之不去，甚恶之，因议南幸。太子宏冀病，亦数见太弟为祟云。《江南余载》下。

29. []{#唐轶三十五-宋齐丘-29}
宋齐丘好交术士，得罪之日，出入其门者盖八百人。《江南余载》上。

30. []{#唐轶三十五-宋齐丘-30}
齐丘性度不能洪绰，襟器斗筲，苟不附己，莫之容忍。汪台符讥其名字，潜沈深渊。初镇南昌日，有故识慢言，致之大辟，乃牓其尸曰：「毁辱先皇，谤讪今上，乱臣贼子，宜弃市朝。」斯亦孔子所谓管仲之器小哉！初囚九华，乃命笔作《老牛歌》以献，为主者所匿，今传于人口。将死，谓人曰：「吾昔幽囚杨氏于泰州，一无聊生，吾之罪也。然今一死，故无所恨。」遂自缢而卒。《江南野史》四。

31. []{#唐轶三十五-宋齐丘-31}
见徐融[2](#唐轶三十四-徐融-2)。

32. []{#唐轶三十五-宋齐丘-32}
江南宋齐丘，智谋之士也。自以谓江南有精兵三十万；士卒十万，大江当十万，而己当十万。《梦溪笔谈》二三。《江南野录》（《类说》一八）。《南唐拾遗记》。参见马令《南唐书》二〇、陆游《南唐书》四。

33. []{#唐轶三十五-宋齐丘-33}
艺祖时，尝遣使至江表，宋齐丘送于郊次。酒行，语熟，使者启令曰：「须啗二物，各取南北所尚，复以二物，仍互用南北俚语。」使者曰：「先吃鳣鱼又吃螃蟹，一似拈蛇弄蝎。」齐丘继声曰：「先吃乳酪，后吃乔团，一似噇脓灌血。」时朝廷方草创，用度不给，倚江表为外府，故齐丘及之。左右以令逼使之太甚，相顾失色。使者雅叹焉，故归朝而间行。《蟹谱》下。

34. []{#唐轶三十五-宋齐丘-34}
几建碑碣，皆齐丘之文，命韩熙载八分书之。熙载常以纸实其鼻，或问之故，答曰：「其辞秽而且臭。」《江南野史》四。马令《南唐书》一三。《十国春秋》二八。

35. []{#唐轶三十五-宋齐丘-35}
书札不工，亦自矜衒，而嗤鄙欧、虞之徒。冯延巳亦工书，远胜齐丘，而佯为师授以求媚。齐丘谓之曰：「子书非不善，然不能精意，往往似虞世南，其何堪也！」其狂瞽如此。马令《南唐书》二〇。《十国春秋》二〇。

## 徐知谔

1. []{#唐轶三十五-徐知谔-1}
江南徐知谔为润州节度使温之少子也，美姿度，喜畜奇玩。蛮商得一凤头，乃飞禽之枯骨也。彩翠夺目，朱冠绀毛，金嘴如生，正类大雄鸡，广五寸，其脑平正，可为枕。谔偿钱五十万。《湘山野录》下。马令《南唐书》八。陆游《南唐书》八。《十国春秋》二〇。

2. []{#唐轶三十五-徐知谔-2}
梁王徐知谔，温之少子也。该明经术，风度□□，善为诗属文，好游乐，善狎侮。□□徧购古书名画。一日游蒜山，除地为广圃，编虎皮数百番为巨幄，植旗张纛，极于骄侈，自号「武帐」。会文武，大张乐饮，时以乐焉。方鼓吹振天，忽神物卷江波为大风雨，尽拔去其帐，乱飞如蝶，翳空而散。知谔单骑奔建康，感寒，遂病而卒。平日尝谓所亲曰：「谚谓人生百岁，七十者稀。吾幼享富贵，而复恣肆。一日之费，敌世人一年之给。或幸卒于七十之半已足矣。」果卒于三十五。十子皆郡县公。《玉壶清话》九。马令《南唐书》八。陆游《南唐书》八。《十国春秋》二〇。

## 徐　游

1. []{#唐轶三十五-徐游-1}
徐游，知诲子也。初名景游，避元宗名去景字。知诲于元宗有旧恩，故元宗待游及兄汝南郡公辽尤亲厚。出入宫省，备顾问，预筹划，专典宫室营缮及浮屠事，当时言蠹政者以两人为首。后主嗣位，好为文章，游复以能属文见昵，封文安郡公。燕饮则流连酣咏，更相倡和，虽后妃在席，不避也。昭惠后好音，时出新声。或得唐盛时遗曲，游辄从旁称美，有三阁狎客之风。间居讲论古今得失，后主设问，游具以所闻对；或游有疑，以请后主，亦引经义或古事，称制答之。君臣相矜，至国亡不悟也。游有巧思，欹器之制久不传，人无知者，游独以意创制，皆合古法。太平兴国中，苏易简为学士，得之。暇日试于玉堂，太宗皇帝闻而取视之，叹赏不已。陆游《南唐书》八。《十国春秋》二〇。

## 李德诚

1. []{#唐轶三十五-李德诚-1}
李德诚，广陵人。少事宣州节度使赵锽为给使。吴攻宣州，锽出降，德诚与韩球俱从之不去。城中复推立裨将周进思以拒吴。锽使德诚入城，说进思降。将行，暴得疫疾，委顿不克往，乃改命球。球既至，进思斩之，掷其首城外。德诚是日即愈，人皆异之。陆游《南唐书》九。马令《南唐书》九。《十国春秋》七。

2. []{#唐轶三十五-李德诚-2}
赵王李德诚卒，德诚即建勋之父也。少时，人相曰：「泰山之高，可比君福，不用寸功，日享千钟。」德诚少事吴主，独无一能，宠遇特深，为马步军使，但丰白充美服裘乘马而已。从诸军围安仁义于润州，诸军见仁义皆谩骂诟辱，惟德诚执礼，未尝以一语辱之。城陷，仁义执弓矢毅然坐于城上，无敢近者，久之，独呼德诚，使前，曰：「雀鼠小人皆骂辱吾，独汝见我有礼，且有奇相，他日至贵，吾委命于尔，以为尔功。」乃掷弓矢于地，以爱妾美玩尽赠之。德诚扶掖下城。由是擢拜日进，〔加〕中书令，封赵王。子四十余人。至先主受禅，用其子建勋之谋，率诸侯劝进，以推戴之功卒厚宠遇。杨武王诸将，惟德诚无寸功，止用谦善而已。卒年八十四。《玉壶清话》九。陆游《南唐书》九。《十国春秋》七。

3. []{#唐轶三十五-李德诚-3}
赵王李德诚镇江西，有日者自称世人贵贱一见辄分。王使女妓数人与其妻滕国君同妆梳服饰，偕立庭中，请辨良贱。客俯躬而进曰：「国君头上有黄云。」群妓不觉皆仰首。日者曰：「此是国君也。」王悦而遣之。《南唐近事》。

## 周　宗

1. []{#唐轶三十五-周宗-1}
烈祖镇建业日，义祖薨于广陵，致意将有奔丧之计。康王已下诸公子谓周宗曰：「幸闻兄长家国多事，宜抑情损礼，无劳西渡也。」宗度王似非本意。坚请报简示信于烈祖，康王以忽遽为词。宗袖中出笔，复为左右取纸，得故茗纸贴，乞手札。康王不获已而札曰：「幸就东府举哀，多垒之秋，二兄无以奔丧为念也。」明年，烈祖朝觐广陵，康王及诸公子果执上手大恸，诬上不以临丧为意，诅让百端，冀动物听。上因出王所书以示之，王腼颜而已。《南唐近事》。《十国春秋》二一。

2. []{#唐轶三十五-周宗-2}
见李昪[1](#唐轶三十四-李昪-1)。

3. []{#唐轶三十五-周宗-3}
知诰在相府，尝一日不悦。其夫人问之，知诰乃告曰：「夜梦不吉，以是为忧耳。」夫人曰：「梦无吉凶，在人谖之耳。有善谖者，请召之，庶解忧虑。」知诰因出厅事，俄见周宗于庭下，乃谓曰：「我昨梦过顺天门，俄而仆地，非凶邪？」宗亟拜贺曰：「此明公宜令人策立也。」知诰大悦，及宗入内室，与夫人同席而饮。后使宗知盐铁职务，家遂大富，官至侍中焉。《五国故事》上。

4. []{#唐轶三十五-周宗-4}
见李昪[20](#唐轶三十四-李昪-20)。

5. []{#唐轶三十五-周宗-5}
伪侍中周宗既阜于家财而贩易，每自淮上通商，以市中国羊马。及世宗将谋渡淮，乃使军中人蒙一羊皮，人执一马，伪为商旅，以渡浮桥而守，继以兵甲，遂入临淮。虽金陵弛于边防，亦周宗务于贪黩。《五国故事》上。

6. []{#唐轶三十五-周宗-6}
初，俞文正为烈祖幕宾，而宗及马仁裕皆从给使。至是，宗出镇江州，文正犹为九江巡官，輙问宗曰：「马押衙何在？」宗知其凉德，笑曰：「马相公出镇浙西久矣。」文正尝预公宴，俛首诈曰：「下官饮量、棋局，令公素知之。」座皆愕然，而宗不之罪。其宽厚类如此。连历将相，奉法循理，然赀产巨亿，俭啬愈甚，论者鄙之。留守东都，以老病乞骸骨，乃以司徒致仕。周兵初起，而宗卒，宋齐丘抚棺哭曰：「君太能黠，来亦得时，去亦得时。」元宗闻之不平。宗娶继室生二女，皆国色，继为国后。侈靡之盛，冠于当时。马令《南唐书》一一。陆游《南唐书》五。《十国春秋》二一。

## 李建勋

1. []{#唐轶三十五-李建勋-1}
建勋，字致尧。少好学，能属文，尤工诗。德诚在润州，尝秉烛夜出，候者以告，义祖疑有变，徙江州。德诚犹虑谗闲，遣建勋入谒，义祖见之释然，妻建勋以女，所谓广德公主也。建勋家世将相，又娶于徐氏，为其国贵游，然杜门不预世事，所与交皆寒畯，裘马取具而已。烈祖镇金陵，用为副使。预禅代之策，拜中书侍郎、同平章事，加左仆射，监修国史，领滑州节度使。自开国至升元五年，犹辅政，比他相最久。烈祖鉴吴之亡，由权在大臣，意颇忌之，而建勋无引退意。会建议政事，当更张者，且言事大体重，不可自臣下出，请以中旨行之。烈祖虽从之，未有命也，建勋遽命舍人草制。给事中常梦锡劾奏建勋擅造制书，归怨于上。烈祖得奏，适会本意，乃降制放还私第。广德公主刚果有智，入谓烈祖曰：「吾父无恙时，兄亦尝求见，与李郎书，今何见负？」烈祖曰：「此自国事，吾与李郎骨肉之情，固无间也。」召见慰勉焉。未几复相。陆游《南唐书》九。《十国春秋》二一。

2. []{#唐轶三十五-李建勋-2}
元宗初，冯延鲁自水部员外郎为中书舍人。李建勋叹曰：「爵禄所以驭士，今四郊未靖，而延鲁以一言称旨辄骤迁之，若后有立大功者，当以何官赏之？」《江南余载》上。参见冯延鲁[1](#唐轶三十五-冯延鲁-1)。

3. []{#唐轶三十五-李建勋-3}
建州既平，俘虏人口稍多，宰相李建勋请官出钱赎之还本土，东闽赖之。《江南余载》上。陆游《南唐书》九。《十国春秋》二一。

4. []{#唐轶三十五-李建勋-4}
元宗嗣位，李建勋出帅临川，谓所亲曰：「今主上宽大之度，比于先帝远矣，但性习未定，左右献替，须得方正之士。若目前所覩，终恐不守旧业。」及冯延鲁、陈觉出讨闽中，征督军粮，急于星火，建勋以诗寄延鲁曰：「粟多未必为全计，师老须防有援兵。」既而福州之军果为越人所败。归并司空，累表致政，自称为钟山公，诏授司徒，不起。时学士汤悦致状贺之，建勋以诗答曰：「司空犹不受，那敢作司徒。幸有山公号，如何不见呼？」先是，宋齐邱自京口求退，归于青阳，号九华先生，未周岁，一征而起，时论薄之。建勋年德未衰，时望方重，或有以宋公比之，因为诗曰：「桃花流水须相信，不学刘郎去又来。」捐馆之夕，告门人曰：「时事如此。吾得保全，为幸已甚。吾死，不须封树立碑，冢土任民耕凿，无延他日毁斲之弊。」其后甲戌之岁，公卿茔域为兵发殆徧，独建勋莫知葬所，讫不及祸。《江表志》中。《南唐近事》（《诗话总龟》前集一八、《类说》二一）。《江南余载》下。马令《南唐书》一〇、陆游《南唐书》九。《十国春秋》二一。

5. []{#唐轶三十五-李建勋-5}
钟山相李建勋，少好学，风调闲粹。徐温以女妻之，奁橐之外，复赐田沐邑，岁入巨万。虽极富盛，不喜华靡，屏斥世务，喜从方外之游。徧览经史，资禀纯儒，故所以常居重地，寡断不振。其为诗，少犹浮靡，晚年方造平淡。营别墅于蒋山，泉石佳胜。再罢相，逼疾求退，以司徒致仕，赐号钟山公。或谓曰：「公未老无疾，求此命，无乃复为九华先生耶？」九华即宋齐丘，常乞骸，屡矫国主。公曰：「余尝笑宋公轻以出处，敢违素心，吾必非寿考之物，劳生纷扰，耗真蠹魂，求数年闲适尔。」尝畜一玉磬，尺余，以沈香节安柄，叩之，声极清越，客有谈及猥俗之语者，则击玉磐数声于耳。客或问之，对曰：「聊代洗耳。」一轩牓曰「四友轩」：以琴为峄阳友，以磬为泗滨友，《南华经》为心友，湘竹簟为梦友。果遂闲旷，五年而卒，江南之佳士也。《玉壶清话》一〇。《澄怀录》上。

6. []{#唐轶三十五-李建勋-6}
李建勋镇临川，方与僚属会饮郡斋，有送九江帅周宗书至者，诉以赴镇日近，器用仪注或阙，求辍于临川。李无复报简，但乘醉大批其书一绝云：「偶罢阿衡来此郡，固无闲物可应官。凭君为报群胥道，莫作循州刺史看。」《南唐近事》。又《诗话总龟》前集四一引。

7. []{#唐轶三十五-李建勋-7}
李建勋罢相江南，出镇豫章。一日与宾僚游东山，各事宽履轻衫，携酒肴，引步于渔溪樵坞间，遇佳处则饮。忽平田间一茆舍有儿童诵书声，相君携策就之，乃一老叟教数村童。叟惊悚离席，改容趋谢，而翔雅有体，气调潇洒，丞相爱之，遂觞于其庐，置之客右，叟亦不敢辄谈。李以晚渴，连食数梨，宾僚有曰：「此不宜多食，号为五脏刀斧。」叟窃笑。丞相曰：「先生之哂，必有异闻。」叟谢曰：「小子愚贱，偶失容于钧重，然实无所闻。」李坚质之，仍胁以巨觥，曰：「无说则沃之。」叟不得已，问说者曰：「敢问刀斧之说有稽乎？」曰：「举世尽云，必有其稽。」叟曰：「见《鹖冠子》，所谓五脏刀斧者，非所食之梨，乃离别之『离』尔。盖言人之别离，戕伐胸怀，甚若刀斧。」遂就架取一小策，振拂以呈丞相，乃《鹖冠子》也。检之如其说。李特加重。《湘山野录》上。《负暄杂录》（张本《说郛》一八）。

8. []{#唐轶三十五-李建勋-8}
李建勋年八十，谒宋齐丘于洪州，题一绝于信果观壁云：「春来涨水流如活，晓出西山势似行。玉洞主人经劫在，携竿步步就长生。」归高安，无病而卒。《青琐后集》（《诗话总龟》前集二）。

9. []{#唐轶三十五-李建勋-9}
李建勋博览群籍，颇善理论，宋齐丘尝曰：「李相善谈，不必润色，自是一片文章矣。」《南唐近事》（《锦绣万花谷》前集二三）。陆游《南唐书》九。《十国春秋》二一。

10. []{#唐轶三十五-李建勋-10}
钟山公镇临川，赏牡丹。有小吏手捧砚，举止有士人风。公曰：「学诗乎？」曰：「粗亲笔砚。」因令口占一篇，其警句云：「三月莫辞千度醉，一生能得几回看！」公曰：「他日定成器。」因勉令就学。明年，谒岭南李国老，大加称赏，赍数百缣，于金陵酒楼，数日而尽。醉中挂帆数百里，至落星湾，半醒，烟雨中登水心寺，题诗于水轩曰：「分飞南渡春风晚，却返家林事业空。无限离情似杨柳，万条垂向楚江东。」《郡阁雅谈》（《诗话总龟》前集三）。

## 徐　玠

1. []{#唐轶三十五-徐玠-1}
见李昪[1](#唐轶三十四-李昪-1)。

2. []{#唐轶三十五-徐玠-2}
徐丞相玠反复于杨李之际，意以恩泽自固。累临方镇，率以贪浊闻。其性本好神仙，颇修服饵之术，然乃以贱价市丹砂之下者，以充其用。《钓矶立谈》。《九国志》（《职官分纪》三）。马令《南唐书》一〇。陆游《南唐书》七。《十国春秋》二一。

## 刁彦能

1. []{#唐轶三十五-刁彦能-1}
〔徐〕知训忌烈祖，每欲加害。尝召烈祖饮，伏剑士于室中，彦能行酒，以手搯烈祖而推之，烈祖悟，起去。又尝从知训会烈祖于山光寺。是日知训大沉酗，决欲害烈祖，徐知谏以谋告烈祖，烈祖乃奔。知训授彦能剑使追杀之，及于中涂，彦能举剑扬袖，以示烈祖。还，绐以弗及。既而朱瑾杀知训，义祖稍知其罪恶，将吏多被谴责。见彦能谏书，善之，复使事知谏于润州。烈祖受禅，召入禁卫，叙其旧恩，迁天威军都虞候、左衞使。元宗即位，出为饶、信二州刺史，建州留后，抚州节度使。彦能喜读书，委任文吏，郡政修理。亦好篇咏，尝与李建勋赠答。建勋奏之，元宗笑曰：「吾不知彦能乃西班学士也」。性修严，所居虽传舍，一日必葺。周宗、何敬洙皆故人也，每饮酒，常蓬首裸袒，彦能在座，则皆俨然。卒年六十有八。马令《南唐书》一一。陆游《南唐书》六。《十国春秋》二一。

## 游简言

1. []{#唐轶三十五-游简言-1}
游简言为中书侍郎，兼领铨选，差择清峭。有邵唐者，试判不入等，上疏言简言父恭尝为鄂帅杜洪记室，洪与朱梁结连，恭预其谋，简言乃逆臣之子，不宜列于清近。上怒其诽谤，诏决杖配流饶州。《江南余载》上。

2. []{#唐轶三十五-游简言-2}
见徐锴[7](#唐轶三十六-徐锴-7)。

## 杜　业

1. []{#唐轶三十五-杜业-1}
兵部尚书杜业任枢密，有权变，足机会，兵赋民籍，指之掌中。其妻张氏妒悍尤急，室绝婢妾，业惮之如事严亲。烈祖尝命元皇后召张至内庭，诫之曰：「业位望通显，得置妾媵，何拘忌如此？岂妇道所宜耶？」张雪涕而言曰：「业本狂生，遭逢始运，多垒之初，陛下所藉者驽马未竭耳，而又早衰多病，纵之必贻其患，将误于任使耳。」烈祖闻之大加奖叹，以银盆彩段赏之。《南唐近事》。《十国春秋》二一。

## 王崇文

1. []{#唐轶三十五-王崇文-1}
王崇文以旧德殊勋，位崇台衮，巨镇名藩，节制逮之，坐镇浮竞。出入三朝，喜愠莫形，世推名将。临武昌日，阅兵于踘蹴场，武昌厅有古屋百余间，久经霖雨，一旦而颓，出乎不意，声闻数里，左右色动心恐，惟崇文指纵点阅，安详如故，亦无所顾问。《南唐近事》。陆游《南唐书》八。《十国春秋》二二。　案：王崇文，《南唐近事》原作「位崇文」，误。

## 王彦俦

1. []{#唐轶三十五-王彦俦-1}
王彦俦，上蔡人。五代之际，为本郡军校，材质雄伟，刚毅有谋，勇冠群卒，久欲奋发，而无其端。一旦，同列辈五六人者语彦俦曰：「天下纷纷，能者可立，吾辈何忍端坐，以温饱自堕耶？可相共起事，以图富贵乎？」彦俦私自计曰：「此六人者，死气侵面，是为我启迹也。」遂许之曰：「吾今夜正当宿直，君辈可持短兵入，吾奉为内应。富贵之来，不出今夕。」六人者喜，是夜皆至。彦俦伏甲于内，尽杀之，持其首诣阁，泣告刺史曰：「巡警无状，致奸盗窃发，已伏其罪矣。愿公亲出以抚众。」刺史惊喜而出，方慰劳次，彦俦立斩之，遂据上蔡。明日，籍其六家，郡中震恐，无敢动者。后朝廷力讨之，势不能守，奉其母奔金陵郡。李先主特喜其来，至其家亲拜其母，以彦俦为和州刺史。《玉壶清话》六。马令《南唐书》一二。陆游《南唐书》八。《十国春秋》二二。

## 何敬洙

1. []{#唐轶三十五-何敬洙-1}
何敬洙善弹射，性勇决。微时为鄂帅李简家僮。李性严毅，果于杀戮。左右给使之人，小有过，鲜获全宥。何尝因薄暮与同辈戏于小厅下，有苍头取李公所爱砚擎于手中，谓诸僮曰：「谁敢破此？」何时余酣乘兴，厉色而应曰：「死生有命，吾敢碎之。」乃掷砚于石阶之上，铿然毁裂。群竖迸散，无敢观者。翊日，李衙退视事，责碎砚之由，主者具以实对。李极怒，即命擒何以至，死不旋踵矣。李之夫人素贤明，知何有奇相，每曰：「异日当极贵。」至是，匿何后堂中。旬浃之间，李怒未解，夫人亦不敢救。一日李独坐小厅，有一鸟申喙向李而噪，其声甚厉。李恶之，遂拂衣往后园池亭中，鸟亦随其所之，叫噪不已。命家人多方驱逐，略无去意。李性既褊急，怪怒愈甚，顾左右曰：「何敬洙善弹，亟召来，能毙此畜，当释尔罪。」何应召而至，注丸挟弹，精诚中激，应弦毙之。李佳赏至再，遂舍其罪。洎成立，擢为小校，以军功累建旌钺。建隆初，自江西移镇鄂渚。下车之日，小亭中复见一鸟，顾何而鸣。何曰：「昔日全吾之命，得非尔乎？」乃取食物，自置诸掌，鸟翻然而下，食何掌中。其后何位至中书令，守太师致仕。功算崇极，时莫与比。灵禽之应，岂徒然哉？《南唐近事》。马令《南唐书》一一。陆游《南唐书》六。《十国春秋》二二。

2. []{#唐轶三十五-何敬洙-2}
何敬洙帅武昌时，司仓彭湘杰习知膳味，就中脯腊尤殊。敬洙檄掌公厨，郡中号为「脯掾」。《清异录》上。

## 边　镐

1. []{#唐轶三十五-边镐-1}
江南边镐初生，其父忽梦谢灵运持刺来谒，自称前永嘉守，修髯秀彩，骨法神竦，所被衣巾，轻若烟雾。……梦讫，镐生，眉貌高古，类梦中者，父爱之，小字康乐。成童，聪敏，攻文字，尽若夙诵。坚求出家，其亲不肯，以荤迫之。初不能食，后亦稍稍。及冠，翘秀，娈姻者众，双亲强而娶焉。后嗣主爱其博雅，累用之。然而柔懦寡断，惟好释氏。初从军平建州，凡所克捷，惟务全活，建人德之，号为「边罗汉」。及克湘潭，镐为统军，诸将欲纵掠，独镐不允。军入其城，巷不改市，潭人益喜之，谓之「边菩萨」。及帅于潭，政出多门，绝无威断，惟事僧佛，楚人失望，谓之「边和尚」。《玉壶清话》二。《江南野录》（《类说》一八）。《续世说》六。马令《南唐书》一一。

2. []{#唐轶三十五-边镐-2}
边南院之始为将也，爱惜士卒，分甘绝苦。其所过之地，秋毫不犯，出入城邑，整齐而有容，时人从而目之曰「边菩萨」。望其旄纛之所指举，欣欣然相告曰：「是庶几其撩理我也。」及其既耄，则威不克爱，纲纪紊乱，玩侮饕渎，禁约不胜，时人又从而目之曰「边和尚」。望其旄纛之所指举，疾视而相告曰：「是愦愦者，无宁其俛我也！」《钓矶立谈》。

3. []{#唐轶三十五-边镐-3}
先是，吴加兵而来，以镐多艺，且使诈为僧，以游长沙。既至，且弄钹行乞；未几，诈亡去。故吴竟以为将，而镐非将才，每出师，皆载佛事而行，时自祝以请福，由是三军解体。及武陵酋豪王逵拥兵至，竟宵遁焉。《三楚新录》一。

4. []{#唐轶三十五-边镐-4}
见马希蕚、马希崇[2](#唐轶三十八-马希崇-2)。

## 王建封

1. []{#唐轶三十五-王建封-1}
王建封事李氏，为天威军都虞候，骁勇刚直。平建州，功冠诸将，擢刺史。后围福州，与诸将争功，城垂克，建封勒兵退，致坏成绩。主衔其恨，方理擅退兵者，将诛之。建封大怖，纳官以自劾。李主佯示宽厚，召还，付以精兵，稔其憝也。后果怙权，渐侵朝政。时钟谟、魏岑、李德明二三小人，以奸佞获幸，倾害忠良，建封上书历诋数子之恶，庭诤喧诟，请尽诛窜，进用公直。璟大怒，曰：「武臣既握重兵，复干预国政，如何可事主君耶！」流池州，道杀之。《玉壶清话》一〇。马令《南唐书》一九。陆游《南唐书》八。《十国春秋》二二。

2. []{#唐轶三十五-王建封-2}
五代南唐王建封为信州节度使、同平章事，建封不识大体，求中书政事，嗣主曰：「卿乃使相，安可乱常僭于台辅，汝无惹闹。」自是人皆号为「王惹闹」。《实宾录》七。

3. []{#唐轶三十五-王建封-3}
南唐王建封不识文义，族子有《动植疏》，俾吏录之。其载鸽事，以传写讹谬，分一字为三，变而为「人日鸟」矣。建封信之，每人日开筵，必首进此味。《清异录》上。《十国春秋》二二。

## 周　业

1. []{#唐轶三十五-周业-1}
周业为左街使，信州刺史本之子也。与刘郎素有隙。刘郎长公主壻，时为禁帅。无何，升元中，金陵告灾，业方潜饮人家，醉不能起。有闻上者，上顾亲信施仁望曰：「率卫士十人诣灾所，见其驰救则释，不然就戮于床。」仁望既往，亟使召业家语之。业大怖，衣女子服奔见仁望，仁望怒之。洎火息复命，至使殿门，会刘郎先至，亦将白灾事。仁望揣刘意不能蔽业，又惧与之偕罪，计出仓卒。遽排刘越次见上曰：「火不为灾，业诚如圣旨。」上曰：「戮之乎？」仁望曰：「业父本方临敌境，臣未敢即时奉诏。」上抚几大悦曰：「几误我事。」仁望自此大获奖用，业乃全恕。《南唐近事》。

## 朱匡业　刘存忠

1. []{#唐轶三十五-朱匡业-1} []{#唐轶三十五-刘存忠-1}
朱匡业、刘存忠虽无勋略，然以宿旧严整，皆处环衞之长。刘彦贞寿阳既败，我师屡北，京师危之。元宗临轩旰食，问其守御之方，匡业对曰：「时来天地皆同力，运去英雄不自由。」遂忤旨，流抚州。存忠在侧，赞美匡业之言不已，流饶州。《南唐近事》。

## 褚仁规

1. []{#唐轶三十五-褚仁规-1}
伪唐赃臣褚仁规窃禄泰州刺史，恶政不可缕举。有智民请夙儒为二诗，皆隐语，凡写数千幅，诣金陵黏贴。事乃上闻。诗曰「多求囊白昧苍苍，兼取人间第一黄」云云。「白黄」隐「金银」字。《清异录》上。

2. []{#唐轶三十五-褚仁规-2}
冬十月，诛泰州刺史褚仁规。广陵人，暴迁至广陵盐监使。凡为治厉于威刑，民吏戢惧。所部皆富于鱼盐竹苇之产。国家每有大役，常赋不能给者，仁规视民中所有，举籍取之，以应国调。事讫偿之，略无逋负，民亦无怨，主甚赏之。仁规晚年，掊克无度，率入私门，驱掠妇女，刑法横滥。会陈觉与之有隙，密暴其状，遣御史劾之，主尽释不问。将东巡，召为靖江军使，督舟师为从。及还，遂留之，以罢其郡使，再下书责其残暴。仁规豪粗无术，乘恚上书，颇肆抵忤，几无君臣之分。下其事，委陈觉就泰州按鞫。仁规闻使者往按，大惧，遂自首。收付大理，数日赐死。《玉壶清话》九。马令《唐唐书》一九。

## 张　宣

1. []{#唐轶三十五-张宣-1}
张宣，字致用。少事吴为军校，隶大将柴棐。棐爱人戢下，诸将化之，唯宣颇肆暴戾，部曲苦之。从刘信围虔州，虔人乞师于楚，信遣宣及高审思分兵御之，大败楚师。累迁诸军都虞候，徙为左街使，皆以严酷为理。及镇鄂州，置地室以鞠罪人，罪无问小大，入之则无全活，未几，境内大治，道不拾遗。会雪中炭肆有鬭者，录问之，言市炭一秤而轻不及数，宣使秤之，信然，乃斩卖炭者，枭首悬炭于市。自是卖炭者率以十五斤为秤，无敢轻重。马令《南唐书》一八。《十国春秋》九。

2. []{#唐轶三十五-张宣-2}
见李昪[29](#唐轶三十四-李昪-29)。

## 汪台符

1. []{#唐轶三十五-汪台符-1}
汪台符者，歙郡人。少好学，博贯经籍，善为文章，不逐浮末，有王佐权霸之才。见唐末天下苦于兵战，遂居乡里，执耒力于田穑。先主辅政，移镇金陵，遂诣，上书陈民间利害之说，有九患。书上，为宋齐丘所沮，每论议，私诋訾台符，谓：「虽有其言，必无其行。」先主犹豫，未之果信。齐丘始字超回，台符贻书讦之曰：「闻足下齐先圣以立名，超亚圣而稽字。」齐丘惭而改为子嵩。后使人诱与饮酒，夜缚其口，沉石城下，先主闻而吁叹久之，颇憾焉。洎升元年中，更定民田诸般物产高下各为三等私额，民获均输，令为定制，及使民籴请盐，罢其科征别借，薄征商旅货，鬻则收，不则听往，舟无力胜，郡县奚胥降而有限，致民数十年小康者，皆出自台符之言焉。《江南野史》九。马令《南唐书》一四。陆游《南唐书》一五。《十国春秋》一〇。

## 严　续

1. []{#唐轶三十五-严续-1}
见江文蔚[4](#唐轶三十五-江文蔚-4)。

2. []{#唐轶三十五-严续-2}
见韩熙载[28](#唐轶三十六-韩熙载-28)。

3. []{#唐轶三十五-严续-3}
严续相公歌姬，唐镐给事通犀带，皆一代之尤物也。唐有慕姬之色，严有欲带之心。因雨夜相第有呼卢之会，唐适预焉，严命出妓、解带较胜于一掷，举座屏气观其得失。六骰数巡，唐彩大胜，唐乃酌酒命美人歌一曲以别相君。宴罢拉而偕去，相君怅然遣之。《南唐近事》。

## 常梦锡

1. []{#唐轶三十五-常梦锡-1}
常梦锡，凤翔人。岐王李茂贞临镇，惟喜狗马博塞，驰逐声伎。梦锡抱学有才，虽为乡里所重，以茂贞不礼儒术，故束书渡淮至广陵，谒先主，辟置门下。洎受禅，迁侍御史。词气方毅，深识典故，擢为给事中，悉委机事。历言宋、陈、冯、魏辈奸佞险诈，不宜置左右。主深然之。事垂举而主殂，遂为群党排击，黜池州判官。起为礼部尚书，不复言事。自割地之后，公卿在坐，有言及大朝者，梦锡大笑曰：「君辈尝言致君如尧、舜，何忽一旦自以大国为小朝，得无媿乎？」众皆默散。梦锡文章诗笔精赡合体，然懒于编收，故无文集。方与客坐，奄然而卒。前数日，谓所知曰：「齐丘、陈觉辈败在朝夕，但恨不能延数日之命，俾吾目见。然先在泉下，俟数子之诛。」果卒不久，齐丘雉经于青阳，陈觉、李征古杀于鄱阳道中。《玉壶清话》一〇。《续世说》六。马令《南唐书》一〇。

2. []{#唐轶三十五-常梦锡-2}
常梦锡为翰林学士，刚直不附，贵近侧目。或谓曰：「公罢直私门，何以为乐？」常曰：「垂帏痛饮，面壁而已。」盖冯、魏擅权之际也。《南唐近事》。

3. []{#唐轶三十五-常梦锡-3}
常梦锡性犷直。初升朝，见党人互相推挽，日以谬悠尝试之说，聋瞽朝听，梦锡大惊，因发狂，归杜门，匄外补。又数年，复还朝列。会上巳日，朝贵出秦淮游䜩，坐中有诋大朝事者，梦锡瞪目戟手曰：「诸君平时每言致君如尧舜，今返自为小朝耶？」众莫之对。梦锡归，遂上表历指权要朋私卖国，及发宰执狼籍数事。朝廷不能加察，以其语大忤，夺官流徙。梦锡因忽忽不得志以卒。待后主时，方追加甄赠。《钓矶立谈》。

## 冯延巳

1. []{#唐轶三十五-冯延巳-1}
冯延巳字正中，广陵人也。父令𫖳，事本郡为军吏，烈祖署为歙州盐铁院判官。裨将樊思蕴作乱烧营，而火及令𫖳第，叛卒皆释兵救火，其得人心如此。时刺史骨言病甚，中外不知存否，人心忷忷。延巳年十四，徒步入见言，复传言教出谢将吏，人情乃安。及长，有辞学，多伎艺。烈祖以为秘书郎，使与元宗游处，累迁驾部郎中、元帅府掌书记。与陈觉友善，自结于宋齐丘，以固恩宠。同府在己上者，稍以计迁出之。元宗爱其多能，而嫌其轻脱贪求，特以旧人，不能离也。孙晟面数之曰：「君常鄙晟，晟知之矣。晟文笔不如君也，技艺不如君也，谈谐不如君也，谀佞不如君也，然上置君于亲贤门下者，期以道艺相辅，不可悮邦国大计也。」闻者韪其言。烈祖季年亦恶之。复为常梦锡弹劾，必欲斥去，未果而烈祖殂。元宗即位，延巳喜形于色，未听政，屡入白事，一日数见。元宗不悦曰：「书记自有常职，此各有所司，何其繁也。」由是少止。遂与宋齐丘更相推唱，拜谏议大夫、翰林学士。复与其弟延鲁交结魏岑、陈觉、查文徽，侵损时政，时人谓之「五鬼」。保大四年，自中书侍郎拜平章事，时论不平，出镇抚州，亦无善政。延巳无才而好大言，及再入相，乃言己之智略足以经营天下，而人主躬亲庶务，宰相备位，何以致理？于是元宗悉以庶政委之，奏可而已。延巳迟疑顾望，责成胥吏之手。又常笑烈祖戢兵，以为「龌龊无大略。安陆之后，丧兵数千，而辍食咨嗟者旬日，此田舍翁，安能成大事？如今上暴师数万于外，而宴乐击鞠不辍，此则真英雄主也。」故蠹国殃民，实此之由。为相之后，动多徇私，而故人亲戚，殆于谢绝。与弟延鲁如仇讐。延鲁所生，乃延巳之继母也，亦至疏隔。马令《南唐书》二一。《钓矶立谈》。陆游《南唐书》一一。《十国春秋》二六。参见李昪[28](#唐轶三十四-李昪-28)。

2. []{#唐轶三十五-冯延巳-2}
见冯延鲁[2](#唐轶三十五-冯延鲁-2)。

3. []{#唐轶三十五-冯延巳-3}
冯延巳镇临川，闻朝议已有除替。一夕梦通舌生毛，翊日有僧解之曰：「毛生舌间，不可剃也。相公其未替乎？」旬日之间，果已寝命。《南唐近事》。《续湘山野录》。

4. []{#唐轶三十五-冯延巳-4}
南唐元宗优待藩邸旧僚。冯延巳自元帅府书记至中书侍郎，遂相。时论以为非才。江文蔚因其弟延鲁福州亡败，请从退削，乃出抚州。秩满还朝，因赴内宴，进诗曰：「青楼阿监应相笑，书记登坛又却回。」《诗史》（《诗话总龟》前集四四）。参见李璟[18](#唐轶三十四-李璟-18)。

5. []{#唐轶三十五-冯延巳-5}
见李景达[1](#唐轶三十四-李景达-1)。

6. []{#唐轶三十五-冯延巳-6}
元宗乐府辞云：「小楼吹彻玉笙寒。」延巳有「风乍起，吹皱一池春水」之句，皆为警册。元宗尝戏延巳曰：「吹皱一池春水，干卿何事？」延巳曰：「未如陛下『小楼吹彻玉笙寒』。」元宗悦。马令《南唐书》二一。陆游《南唐书》一一。《十国春秋》二六。参见李璟[31](#唐轶三十四-李璟-31)。

7. []{#唐轶三十五-冯延巳-7}
延巳晚稍自厉为平恕。萧俨尝廷斥其罪，及为大理卿，断军使李甲妻狱失入，坐死，议者皆以为当死。延巳独扬言曰：「俨为正卿，误杀一妇人，即当以死，君等今议杀正卿，他日孰任其责？」乃建议俨素有直声，今所坐已更赦宥，宜加弘贷，俨遂免。人士尤称之。陆游《南唐书》一一。马令《南唐书》二一。《十国春秋》一六。

8. []{#唐轶三十五-冯延巳-8}
见宋齐丘[35](#唐轶三十五-宋齐丘-35)。

## 冯延鲁

1. []{#唐轶三十五-冯延鲁-1}
延鲁字叔文，一名谧。少负才名，烈祖时与兄延巳俱事元帅府。元宗立，自礼部员外郎为中书舍人、勤政殿学士。有江州观察使杜昌业者，闻之叹曰：「封疆多难，驾御质杰，必以爵禄。延鲁一言合指，遽寘高位，后有立大功者，当以何官赏之？」然元宗爱其才，不以为躐进。尝内宴，出宝器，贮龙脑数觔赐群臣，延鲁曰：「臣请効陈平均分之。」比遍赐，犹余其半，辄曰：「敕赐录事冯延鲁。」拜舞怀之，元宗为驩笑而罢。陆游《南唐书》一一。《香谱》（《类说》五九）。《古今事文类聚》续集一二。《十国春秋》二六。参见李建勋[2](#唐轶三十五-李建勋-2)。

2. []{#唐轶三十五-冯延鲁-2}
延鲁，延巳异母弟也。初为江都判官，累迁水部员外郎、中书舍人。延鲁锐于进趋，常欲用事四方，以要功名。延巳诘曰：「士以文行饰身，勤恪居职，则宠光至矣。何用行险以图禄利？」延鲁曰：「兄自能如此，弟不能愔愔待循资为宰相也。」建州之役，虽查文徽尸其事，而延鲁实赞之。……元宗大怒，命锁延鲁、陈觉至建康。韩熙载劾奏，请置之死，宋齐丘固争，乃流延鲁于舒州。未几，复用为东都留守。延鲁初至自晋安，身被五木，锁钥甚固。延巳叹曰：「弟不肯为循资宰相，一至于此。」兄弟由是有隙。马令《南唐书》二一。《江南别录》。《十国春秋》二六。

3. []{#唐轶三十五-冯延鲁-3}
宋兴，扬州节度使李重进叛，伏诛。元宗遣延鲁朝于行在，太祖将乘兵锋南渡，旌旗戈甲皆列江津，厉色诘延鲁曰：「尔国何为敢通吾叛臣？」延鲁色不变，徐曰：「陛下徒知其通谋，未知其事之详也。重进之使馆于臣家，国主令臣语之曰：『大丈夫失意而反，世亦有之，但时不可耳。方宋受禅之初，人心未定，上党作乱，大兵北征，君不以此时反。今内外无事，乃欲以数千乌合之众，抗天下精兵，吾宁能相助乎？』」太祖初意延鲁必恐惧失次，及闻其言，乃大喜，因复问曰：「诸将力请渡江，卿以为何如？」延鲁曰：「重进自谓雄杰，无与敌者，神武一临，败不旋踵。况小国，其能抗天威乎？然亦有可虑者。本国侍衞数万，皆先主亲兵，誓同死生，固无降理，大国亦捐数万人乃可。况大江天堑，风涛无常，若攻城未下，𫗵道不继，事亦可虞。」太祖因大笑曰：「朕本与卿戏耳，岂听卿游说哉。」会捕重进叛卒，日戮数十人，延鲁因奏事言曰：「叛者独一重进乎？亦众人乎？谓众人，则陛下应天顺人，乌有此理？独一重进，则胁从者何罪？」太祖感悟，后获者皆贷不诛。厚赐遣延鲁归，南渡之师由是亦辍。后主嗣位，延鲁颇自伐奉使之功。尝宴内殿，后主亲酌酒赐之饮，固不尽，诵诗及索琴自鼓以侑之，延鲁犹自若，后主优容不责也。楚国公从善入朝，太祖授旄节，留之阙下，后主复遣延鲁入谢，疾作，不能朝。太祖待之素厚，至是尤怜之，遣使挟太医护视，诏放朝还金陵，卒于家。子僎，韩熙载知贡举，放及第，覆试被黜。后与其弟侃、仪、价、伉入宋，继取名第，南唐公卿家莫能及者。陆游《南唐书》九。《江南别录》。马令《南唐书》二一。《十国春秋》二六。　案：冯延鲁出使事，《钓矶立谈》记作冯延巳，误。冯延巳是时已死。

4. []{#唐轶三十五-冯延鲁-4}
金陵城北有湖，周回十数里，幕府、鸡笼二山环其西，钟阜、蒋山诸峰耸其左。名园胜境，掩映如画；六朝旧迹，多出其间。每岁菱藕罟网之利，不下数十千。《建康实录》所谓「玄武湖」是也。一日诸阁老待漏朝堂，语及林泉之事，坐间冯谧因举玄宗赐贺（鉴）〔监〕三百里镜湖，信为盛事。又曰：「予非敢望此，但赐后湖，亦畅予平生也。」吏部徐铉怡声而对曰：「主上尊贤待士，常若不及，岂惜一后湖？所乏者知章尔。」冯有大惭色。《南唐近事》。《江表志》中。《续湘山野录》。陆游《南唐书》九。《善谑集》（张本《说郛》六五）。《十国春秋》二六。

5. []{#唐轶三十五-冯延鲁-5}
冯谧总戎广陵，为周师所陷，乃削发披缁以绐周人。将图间道南归，为识者所擒，送至行在。时钟谟亦使周，人或讥之曰：「昔日旌旗，拥出坐筹之将；今朝毛发，化为行脚之僧。」世宗甚悦，因释罪归之，终中书侍郎。《南唐近事》。马令《南唐书》二一。《十国春秋》二六。

## 冯　僎

1. []{#唐轶三十五-冯僎-1}
冯僎，即刑部尚书谧之子也，举进士。初，年少，众誉借借，以为平折丹桂。秋赋之间，僎一夕梦登崇孝寺幡刹极高处打方响。先是徐幼文能圆梦，遂诣徐请圆之。徐曰：「虽有声价至下地。」洎来春，僎俄成名于侍郎韩熙载榜下。或有责徐之言谬者，徐曰：「诚如吾语，后当知之。」放榜数日，中书奏主司取士不当，遂追榜御试，冯果覆落。《南唐近事》。

## 陈　觉

1. []{#唐轶三十五-陈觉-1}
陈觉微时，为宋齐丘之客。及为兵部侍郎也，其妻李氏妬悍，亲执尼爨，不置妾媵。齐丘选姿首之婢三人与之，李亦无难色，奉侍三婢若舅姑礼。问其故，李曰：「此令公宠幸之人，见之若面令公，何敢倨慢？」三婢既不自安，求还宋第，宋笑而许之。《南唐近事》。马令《南唐书》二一。《十国春秋》三六。

## 李征古

1. []{#唐轶三十五-李征古-1}
李征古，宜春人也。少时贱游，尝宿同郡潘长史家。是夜，潘妻梦门前有仪注按马，拥剑 衙队约二百人，或坐或立，且云：「太守在此。」洎见，乃寓宿秀才。觉后，言于潘曰：「此客非常人也。妾来晨略见。」饯酒一钟，赠之金栀腕，曰：「郎君他日富贵，慎勿相忘。」李不可知也。来年至京，一举成名。不二十年，自枢密副使除本州刺史。离阙日，元宗赐内库酒二百瓶。《南唐近事》。

2. []{#唐轶三十五-李征古-2}
元宗尝言及家国，感慨泣下，征古辄曰：「陛下当以兵力拒敌，涕泣何为？饮酒过量耶，乳保不至耶？」帝色变，左右股栗，而征古骜然自若。司天言天文变异，人主宜避位祈禳。元宗曰：「此固吾意，第不知孰可付耳？」觉、征古遽以为诚言，辄曰：「天命如此，宜使宋公摄政，陛下深居禁中。俟国事定，归政未晚。」元宗亟召中书舍人陈乔草诏，实出于愤怒。乔固陈不可，元宗嘻笑而止。陆游《南唐书》九。马令《南唐书》二一。《十国春秋》二六。

## 魏　岑

1. []{#唐轶三十五-魏岑-1}
魏岑字景山，郓州人也。笃学强识，而拙于属文。常游览四方，凡天下山川胜势，风土美恶，无所不知。避乱淮南，署郡从事，久不得志，数以计策干宋齐丘，荐授校书郎。尤好谀佞，善揣人意。元宗即位，锐意天下，有尅复中原之志。岑请亲祀南郊，元宗曰：「俟天下为一，然后告谢天地。」及下南闽，意以为诸国可指麾而定。岑因侍宴自言：「臣少游元城，好其风物，陛下平中原日，臣独乞任魏州。」元宗许之。岑趋墀下拜谢，人皆以为佞。马令《南唐书》二一。陆游《南唐书》一五。《续世说》一二。《容斋五笔》五。《十国春秋》二六。

## 查文徽

1. []{#唐轶三十五-查文徽-1}
查文徽，歙州休宁人。幼好学，能自刻苦、手写经史数百卷。稍长，任气好侠，闻人困乏，虽不识必济之。家本富，坐是穷空，不悔也。或遗以金帛，一夕，盗入其家，尽取去，文徽不言，虽邻里莫知者。久之，盗败于旁邑，移文讯验，人始知之，咸推其量。烈祖辅政初，入谒烈祖，召与语，伟其论，宋齐丘亦称荐之。徐知谔镇浙西，以文徽为其判官。或献玉杯，知谔喜，酬以钱百万，趣开宴，出杯，行酒至文徽，偶堕地碎，一坐皆惊，而文徽自若。陆游《南唐书》五。《实宾录》一〇。《十国春秋》二六。

2. []{#唐轶三十五-查文徽-2}
见李璟[17](#唐轶三十四-李璟-17)。

## 查元方

1. []{#唐轶三十五-查元方-1}
开宝中，鄂国公从谦使梁，以水部员外郎查元方副之。既至，而卢多逊为馆伴使，与元方对弈，忽谓元方曰：「江南毕竟如何？」元方裣袵对曰：「江南事天朝二十余年，君臣礼分极矣，复以如何为问耶？」多逊为之愧谢，因曰：「勿谓江南无人。」《江南余载》上。《十国春秋》二六。

## 李德明

1. []{#唐轶三十五-李德明-1}
钟谟，字仲益，会稽人，徙建安。李德明，失其家世乡里。保大中，俱为尚书郎，敏于占对，元宗爱之。而天资皆浮躁，沾沾自衒，反复崄巇，朝士侧目，号为钟李。时魏岑已斥，复用奸谀弥甚。谟、德明虽与岑若不同，至为恶则合若符券。户部员外郎范冲敏擿使军帅王建封上书历诋之，请选用正人。元宗大怒，谓建封武人握兵，不当辄议国政，流建封池州，未至，杀之，冲敏弃市。谟、德明自谓君宠可沽，愈纵肆，旁若无人。德明尝奏事别殿，取元宗所御笔记事，元宗不能堪，曰：「卿他日自可持笔来。」德明亦自若。陆游《南唐书》七。《十国春秋》二六。

## 钟　谟

1. []{#唐轶三十五-钟谟-1}
见李德明[1](#唐轶三十五-李德明-1)。

2. []{#唐轶三十五-钟谟-2}
钟谟，建安人，为李璟奉表称臣于周。孙晟遇害，独赦谟为耀州司马。有诗与州将云：「翩翩归尽塞垣鸿，隐隐寒闻蛰户虫。渭北离愁春色里，江南家事战尘中。还同逐客纫兰佩，谁听缧囚奏土风。多谢贤侯振古道，免令搔首泣途穷。」后画江为界，世宗诏谟为衞尉卿，放还。因作诗献，其略云：「三年耀武群雄伏，一日回銮万国春。南北通欢永无事，谢恩归去老陪臣。」世宗览而悦之。《谈苑》（《诗话总龟》前集二四）。

3. []{#唐轶三十五-钟谟-3}
钟谟性聪敏多记问，奏疏理论，颖脱时辈。自礼部侍郎聘周，忤旨，左授耀州典午。盛夏之月，自周徂秦，每见道旁古碑，必驻马历览，皆默识，或止邮亭，命笔缮写，一日之行，不过数里而已。又见一圭首丰碑，制度甚广，约其词旨，不下数千余字，卧诸荒壍之中，半为水潦所淹，无由披读。谟欣然解衣游泳壍中，以手扪揣，默记其文，志诸纸墨。他日征还，重经是路，天久不雨，无复沈碑之泉，乃发笥得旧录本，就壍较之，无一字差误。《南唐近事》。马令《南唐书》一九。《十国春秋》二六。

4. []{#唐轶三十五-钟谟-4}
钟谟嗜菠薐菜，文其名曰「雨花菜」。又以蒌蒿、莱菔、菠薐为「三无比」。《清异录》上。

## 陆昭符

1. []{#唐轶三十五-陆昭符-1}
初，煜建隆二年七月二十九日袭伪位于金陵，因登楼建金鸡以肆赦。太祖闻之大怒，因问其进奏使陆昭符，符素辩给，上颇怜之，是日对曰：「此非金鸡，乃怪鸟耳。」上大笑，因而不问。昭符之对，虽涉滑稽，而能取悦上情，免其君僭上之责，亦其忠也。《五国故事》上。陆游《南唐书》八。《十国春秋》三〇。

## 李德柔

1. []{#唐轶三十五-李德柔-1}
李德柔，字子怀，鄱阳人也。始为小吏，善伺人之私。捕获亡命，所至必得，时目为「李猫儿」。累迁大理卿。持法苛峻，狱有未成，则以芦席卷囚而倒置之，死者甚众。德柔本无学术，妄称博学，每呼马为「韩卢」，染工为「伶伦」。虽然，不附奸佞，善守职分，故终其天年。初，元宗欲置北寺狱，德柔谏曰：「世岂乏士，而俾阉竖得以弄其文墨耶！」其议遂寝。论者韪之。马令《南唐书》一八。《南唐近事》。《十国春秋》三〇。　案：李德柔，《南唐近事》作「李德来」。

## 姚　景

1. []{#唐轶三十五-姚景-1}
寿州节度使姚景，钟离人。少贱，善事马，郡刺史刘金收为厩奴。马瘦瘠骨立者，景用唐刺史南卓养马法饲秣，爪翦针烙，啗熁不数月，尽良马。金暇日因至中；值景熟寝，二赤蛇长不及尺，戏景面上。金以杖叩胫惊之，遽入其鼻。金因奇之，引为亲事，小心厚重，以女妻之。积劳为裨将。李先主昪重其为人，使镇寿州。景无他技能，但廉畏有守。先是，属郡苦于供亿，刺史厅庑间置一巨匮，俾吏投银于中，满则易之，谓之「镇厅匮」，习以为常。景至，则首命去之，取与有度，诸郡颇乐。后至使相，八十三卒于位。何必读书乎？《玉壶清话》一〇。《稽神录》二。又《广记》四五九引。马令《南唐书》一八。

2. []{#唐轶三十五-姚景-2}
寿春望镇，供亿滋厚，而主将歛率浮于他郡，民尤苦之。景至，一切供亿悉罢去。常俸不给，刓衣弊冠，漠然古风。初，吏请家讳。景大署于纸尾曰：「讳『赃吏』。」于是属吏拱手，稍知廉隅。诸子为牙将。景登城，见其长子导从甚盛，过市，市人皆废业辟路。景召其子杖之。马令《南唐书》一八。《十国春秋》二三。

## 蒋廷翊

1. []{#唐轶三十五-蒋廷翊-1}
升元初，许文武百僚观内藏，随意取金帛，尽重载而去。惟蒋廷翊独持一缣还家，余无所取，士君子以是而多之。终尚书郎。《南唐近事》。《十国春秋》二三。

## 张　易

1. []{#唐轶三十五-张易-1}
张易，字简能，魏州元城人。高祖万福，故唐金吾将军，后徙莱州掖县。易性豪举尚气。少读书于长白山，又徙王屋及嵩山，苦学自励，食无盐酪者五岁。齐有高士王达灵，居海上，博学精识，少许可，易从之游。数年，入洛，举进士，不中。以升元二年南归，授校书郎、大理评事。时方重赤县，拜上元令。元宗立，以水部员外郎通判歙州。刺史朱匡业平居甚谨，然醉则使酒陵人，果于诛杀，无敢犯者。易至，赴其宴，先已饮醉，就席，酒甫一再行，掷杯推案，攘袂大呼，诟责锋起。匡业尚醒，愕然不敢对，惟曰：「通判醉甚，不可当也！」易嵬峨喑呜自若，俄引去。匡业使吏掖就马。自是见易加敬，不敢复使酒，郡事亦赖以济。陆游《南唐书》一三。《十国春秋》二五。

2. []{#唐轶三十五-张易-2}
晋王景遂性好宝玉，尝以玉杯行酒，坐客传玩，以为希世之奇。赞善张易佯醉，抵之地，曰：「贵宝贱士，大王不当如是！」坐上客皆眙失色，王敛容谢之，自是每慰荐易。及易当使海东，王惊促入白上，以为「朝臣如张易不可多得，奈何远使，使之冒犯风涛也？」上曰：「无忧也，如易之为人，海神岂敢侮之耶！」《钓矶立谈》。《南唐近事》。陆游《南唐书》一三。《十国春秋》二五。参见李景遂[1](#唐轶三十四-李景遂-1)。

## 萧　俨

1. []{#唐轶三十五-萧俨-1}
元宗于宫中作大楼，召近臣入观。皆叹其宏丽，俨独曰：「比景阳但少一井耳。」元宗怒，贬舒州副使。孙忌为观察使，遣州兵给俨，实防衞之。俨谓忌曰：「仆以言获罪耳。顾命之日，君持异议，几危社稷。君之罪岂不重于仆乎？反见防，何也？」忌惭，即彻去。俄召还。陆游《南唐书》一五。《续世说》（《类说》三一）。《十国春秋》二五。

2. []{#唐轶三十五-萧俨-2}
后主初嗣位，屡与嬖幸对弈。俨入白事，举奁投于地。后主大怒曰：「汝与魏征孰愈？」俨从容曰：「臣若非魏征，陛下亦非太宗矣。」后主默然，罢弈。俨秉身方直，弹奏不阿，百官贵戚歛衽避之。归皇朝，以老病居乡里。因讼至郡，言辞舛错，郡倅不知其疾，以为愚谬，乃诘之曰：「江南用汝辈为正卿，不亡何待！」卒年七十，至无一金。马令《南唐书》二二。《十国春秋》二五。

3. []{#唐轶三十五-萧俨-3}
见冯延巳[7](#唐轶三十五-冯延巳-7)。

## 张义方

1. []{#唐轶三十五-张义方-1}
冯延巳、李建勋拜相，张义方献诗曰：「两处沙堤同日筑，其如启沃藉良谋。民闲有病谁开口，府下无人只点头。」《江南余载》下。

2. []{#唐轶三十五-张义方-2}
谏议大夫张义方命道士陈友□合还丹于牛头山，频年未就。会义方遘疾将卒，恨不成九转之功，一旦命子弟发丹灶，灶下有巨虺，火吻锦鳞，蜿蜒其间，若为神物护持。乃取丹，自饵一粒，瘖痖而终。当时识者以为气未尽，服之阴者不寿也。《南唐近事》。

## 江文蔚

1. []{#唐轶三十五-江文蔚-1}
江文蔚字君章，许人也。长兴中，举进士，为河南府巡官，〔不〕避权势。有高才，与韩熙载名相上下，而熙载不持检操。文蔚既擅价一时，又励行义。自为郎时，南唐礼仪草创，文蔚撰述朝觐、会同、祭祀、宴飨礼仪上之，遂正朝廷纪纲。烈祖殂，元宗以文蔚知礼，宜董治山陵事，除文蔚工部员外郎，判太常寺以议葬礼。于是烈祖山陵制度，皆文蔚等裁定。既葬，以文蔚迁居谏职，以熙载迁知制诰，论者美之，以为各当其任。文蔚之居谏职，秉心贞亮，不容阿顺，每将言事，必多左迁。时宋齐丘、陈觉、冯延巳、魏岑皆以容悦得用，人情不平。及宋齐丘拜为谏议大夫，而延巳为相，魏岑亦居近密，文蔚上表，其言曰：「二公移去，未称民情；四罪尽除，方明国典。」表既上，而元宗恶其大言，黜为江州司士。延巳亦罢相，出镇临川；岑犹在职。未几，延巳自临川再入相，宣内制毕，拜恩阙下，百寮皆言曰：「白麻甚嘉，犹不称文蔚表尔。」其直言见重于时者如此。马令《南唐书》一三。《十国春秋》二五。

2. []{#唐轶三十五-江文蔚-2}
翰林学士江文蔚侍宴，醉而无礼。明日，拜表谢罪，上命赐衣一袭以慰之。《江南余载》上。

3. []{#唐轶三十五-江文蔚-3}
江文蔚，建阳人，长于词赋。仕南唐，拜御史中丞，坐劾宰相，贬江州治。柴车奉母，欣然就道。尝作诗曰：「屈原若幸高堂在，终不怀沙葬汨罗。」《尚友录》（《五代诗话》一二）。

4. []{#唐轶三十五-江文蔚-4}
见韩熙载[28](#唐轶三十六-韩熙载-28)。

## 李夷邺

1. []{#唐轶三十五-李夷邺-1}
〔烈祖殂〕，中书侍郎孙晟草遗诏，以宋后监国。翰林学士李夷邺曰：「此非先旨，必奸人所为。大行常云：『妇人预政，乱之本也』，安肯自作祸阶？且嗣君明德闻于天下，汝曹何遽为亡国之计？若遂宣行，吾对百寮裂之必矣！」遂寝。元宗即位，谓夷邺曰：「疾风劲草，卿之谓也。」《江南别录》。马令《南唐书》一〇。陆游《南唐书》一五。《十国春秋》二五。　案：李夷邺，陆游《南唐书》、《十国春秋》作「李贻业」。

2. []{#唐轶三十五-李夷邺-2}
李夷邺者，前唐诸孙，嗜酒不羁。保大初，以宗室贤才拜正卿，累经左降，逾年辄复旧官。元宗上巳开宴，夷邺不在召中，乃献诗曰：「偶忆昔年逢上巳，轻舟柳岸宴群臣。人闲蹇薄时时叹，天上风光日日新。玉帛已来诸国瑞，瑶池固有万年春。赋诗饮酒平生事，肠断金门愿再亲。」上赐御札曰：「我家有此狂宗正，快哉！」《江南余载》下。

3. []{#唐轶三十五-李夷邺-3}
夷邺性率易，好饮酒，不拘小节。常遗亲友书曰：「今宵好月，能相过乎？」赴召者甚众。夷邺已醉，指酒壶曰：「本用相待，酒兴辄来，自倒之矣。」其疏豁多类此。马令《南唐书》一〇。陆游《南唐书》一五。《十国春秋》二五。

## 廖居素

1. []{#唐轶三十五-廖居素-1}
廖居素，将乐人，仕烈祖、元宗之间。为人坚正，不为当国者所喜，由校书郎二十年始得大理司直。后主嗣位，稍迁至琼林光庆使，检校太保，判三司。后主孱昏，而群臣方充位保富贵，国益削。居素独慷慨骤谏，冀后主一悟，终不见听，乃闭门却食，服朝衣冠，立死井中。已而得手书大字于箧笥，曰：「吾之死，不忍见国破也。」徐锴为文吊之，以比屈原、伍员。后几百年，将乐父老犹叩头称之，盱江李遘为之传云。陆游《南唐书》九。《十国春秋》二七。

## 潘　佑

1. []{#唐轶三十五-潘佑-1}
潘佑事江南，既获用，恃恩乱政，谮不附己者，颇为时患。以后主好古重农，因请稍复井田之法，深抑兼并，民间旧买之产，使即还之，夺田者纷纷于州县。又按《周礼》造民籍，旷土皆使树桑，民间舟车、碓硙、箱箧、镮钏之物悉籍之。符命旁午，急于星火，吏胥为奸，百姓大挠，几聚而为乱。后主寤，急命罢之。佑有文而容陋，其妻右仆射严续之女，有绝态，一日晨妆，佑潜窥于鉴台，其面落鉴中，妻怖，遽倒。佑怒其恶己，因弃之。佑方丱，未入学已能文，命笔题于壁曰：「朝游苍海东，暮归何太速。秪因骑折玉龙腰，谪向人间三十六。」果当其岁诛之。《湘山野录》中。

2. []{#唐轶三十五-潘佑-2}
时江南衰削，国步多艰，佑所上谏疏有「家国阴阴，如日将暮」之辞，后主恶之。又其所荐黜与时辈不协，因诬以他事劾佑，佑自刭，母及妻子徙饶州。佑自言：其母方娠，梦古衣冠人告曰：「我颜延之也，与夫人为子。」及生七岁，始能语，曰：「儿悮伤白龙，为上帝所罚也。」因吟诗曰：「只因骑折玉龙腰，谪在人间三十六。」至是，果以三十六岁卒。马令《南唐书》一九。《十国春秋》二七。

3. []{#唐轶三十五-潘佑-3}
潘祐，南唐人，事后主，与徐铉、汤悦、张泌俱有文名。而祐好直谏，尝应后主令作小辞，有「楼上春寒山四面，桃李不须夸烂熳，已失了东风一半。」盖讽其地渐侵削也，可谓得讽谕之旨。《词品》二。

4. []{#唐轶三十五-潘佑-4}
太祖尝谕旨江南，令遣使说岭南归顺。后主令近臣数人作书，惟潘佑所作千余言词理精当，雄富典丽，遂用之。江南莫不传写讽诵，中朝士人，多藏其本，甚重之，真一时之名笔也。《杨文公谈苑》（《宋朝事实类苑》四〇）。

5. []{#唐轶三十五-潘佑-5}
徐铉与其弟锴久被眷顾，家素富贵，多收奇书。弟兄皆力学，以儒术名一时，是以后进晚生莫不宗尚。唯张洎、潘佑每每讪讥，盖二人负其才藻，不肯少自低下故也。及锴早卒，铉后遂当国，洎因诡与之合，遂出力共挤佑，佑以故多不调。世指徐为少容，而恨潘以不让，交以为失焉。及潘以直谏死士大夫仰高其德名，为争作诗诔以哀之。是时铉方从容持禄，与国俱亡，故主公论者少贬其所为。《钓矶立谈》。

## 李　平

1. []{#唐轶三十五-李平-1}
〔李〕平本好神僊修养之事，而动多怪妄，自言仙人神鬼常与通接。潘佑亦好仙，平因与亲善之，言佑父处常今已为仙官，而己与佑亦仙官也。家置静室，人莫能窥。马令《南唐书》一九。《十国春秋》二四。

## 孙　晟

1. []{#唐轶三十五-孙晟-1}
孙晟初事秦王从荣，从荣败，晟渔服亡命。至贞阳，未及渡，追骑奄至。晟不顾，坐淮岸扪敝衣啮虱，追者舍去，乃渡淮。至寿春，节度使刘金延与语，晟阳瘖不对。授馆累日，忽谒汉淮南王庙，金先使入伏神座下伺之，悉闻其所祷，乃送诣金陵。时烈祖辅吴，喜其文辞，遂与禅代秘计。《江南余载》上。陆游《南唐书》一一。《十国春秋》二七。

2. []{#唐轶三十五-孙晟-2}
烈祖使冯延巳为齐王宾佐，孙晟面数延巳曰：「君常轻我，我知之矣：文章不如君也，技艺不如君也，谈谐不如君也。然上置君于亲贤门下，期以道义相辅，不可以误国朝大计也。」延巳失色，不对而起。《钓矶立谈》。参见冯延巳[1](#唐轶三十五-冯延巳-1)。

3. []{#唐轶三十五-孙晟-3}
孙晟为尚书郎，上赐一宅，在凤凰山西冈垅之间。徙居之日，群公萃止。韩熙载见其门卑巷陋，谓孙曰：「湫隘若此，岂称为相第耶？」举座莫喻其旨。明年，孙拜御史大夫，旬日之间，果正台席。《南唐近事》。

4. []{#唐轶三十五-孙晟-4}
丞相孙侯忌之在重位也，介独自守，不接见宾客，生平所不喜者，恶之不能忘。其与宋齐邱、冯延巳辈，几如不同天之雠。及将命周朝，自知不免，私谓副使王崇质曰：「吾思之熟矣，终不忍负永陵一抔土，余非所知也。」《钓矶立谈》。马令《南唐书》一六。陆游《南唐书》一一。《十国春秋》二七。

5. []{#唐轶三十五-孙晟-5}
与冯延巳俱相。……忌鄙延巳，谓人曰：「玉巵象瓯，盛内狗秽；鸡树凤池，栖集枭翟。」遂求罢相，嗣主许之。《江南野史》五。

6. []{#唐轶三十五-孙晟-6}
周世宗以楼车载忌于寿州城下，使招〔刘〕仁赡，仁赡望见忌，戎服拜城上，忌遥语之曰：「君受国恩，不可开门纳寇！」世宗诘之，忌谢曰：「臣为唐大臣，岂可教节度使外叛！」陆游《南唐书》一一。《十国春秋》二七。

7. []{#唐轶三十五-孙晟-7}
江南孙晟、钟谟使于周，世宗待之甚厚，时召见，饮以醇酒，问以唐事。晟但言：「唐主畏陛下神武，事陛下无二心。」及得唐主蜡书，诱边将李重进，皆谤毁反间之词。帝大怒，召晟，责以所对不实。晟正色抗辞，请死而已，问唐虚实，默然不对。送军巡院，更使曹翰与之饮酒，从容问之，终不言。翰乃曰：「有敕赐相公死。」晟神色怡然，索袍笏，整衣冠，南向拜曰：「臣谨以死报。」乃就刑，并从者百余人皆杀之。贬钟谟耀州司马。既而帝怜晟忠节，悔杀之，召谟，拜少卿。《续世说》七。陆游《南唐书》一一。《十国春秋》二七。

8. []{#唐轶三十五-孙晟-8}
孙忌，高密人。孤贫好学，喜纵横奇诡。时李先主辅政，忌谒之。口吃，与人初接，不能道寒温，坐顷之际，词辨锋起，不拘名理。主怜其才，辟置门下，后过江与徐玠同赞禅代之事，擢拜学士，为中书舍人，宋齐丘排出舒州观察使。州多黥隶凶人，曰「归化军」。忌因抚视不均，忽二卒白昼持刃求害于忌。贼由西门而入，忌坐东门，先见之，屏左右，厉声扬袂招之曰：「吾在此。」贼已错愕，谓贼曰：「尔辈杀吾未晚，大丈夫视死若归，无名而死，然亦可惜。吾死，汝辈必不免，岂不少念所亲负尔何罪，例殃其族乎？」因谕之祸福，贼渐留听，又与之约曰：「吾解金带助汝急奔，有追汝者，指天地神明为殛。」贼感其言，还带而遁。其辨画率类此。忌后擢拜，与冯延巳俱相。延巳丑其正，谓人曰：「可惜金醆玉杯盛狗屎。」后使北，周世宗不道甘言取悦于忌，问以江南虚实，兵甲粮廪。忌正色抗辞曰：「臣为陪臣，代主以觐天王，反以此钩臣，臣肯背心卖国以苟富贵乎？惟死以谢陛下尔！」世宗命斩之。将诛，南望再拜，遥辞其主，顾左右曰：「吾此一死，可羞千古佞臣贼子之颜，复何恨哉？」引颈迎刃。璟闻之，北面素服招魂，举哀至恸，其痛几绝。《玉壶清话》一〇。

## 刘仁赡

1. []{#唐轶三十五-刘仁赡-1}
江南故国，每至暮冬，淮水浅涸，则分兵屯守，谓之把浅。时监军吴延诏以为时平境安，当无事之际，虚费粮廪，亟令撤警。惟淮将刘仁赡熟练防淮之事，具启以为不可。未几，报周师以间者所误，半夜猥至，郡人大恐。仁赡神气闲暇，部分守御，其坚如壁。周师斩间者于岸，卷兵遂退。《玉壶清话》一〇。马令《南唐书》一六。《十国春秋》二七。

2. []{#唐轶三十五-刘仁赡-2}
刘仁赡镇寿春，周师坚垒三载，蹙而不降。一夕，爱子泛舟于敌境，艾夜为小校所擒，疑有叛志，请于赡，赡将行军法。监军使恳救不回，复使驰告其夫人，夫人曰：「某郎，妾最小子，携提爱育，情若不及。奈军法至重，不可私也；名义至大，不可亏也。苟屈公议，使刘氏之门有不忠之名，妾与令公何颜以见三军？」遂促令斩之，然后成其丧礼。战士无不堕泪。《南唐近事》。陆游《南唐书》一三。

## 林仁肇

1. []{#唐轶三十五-林仁肇-1}
林仁肇，建阳人也。刚毅有膂力，姿质伟岸，文身为虎儿，因谓之「林虎儿」。马令《南唐书》一二。陆游《南唐书》一四。《十国春秋》二四。

2. []{#唐轶三十五-林仁肇-2}
开宝中，以仁肇为南都留守、南昌尹。太祖欲平江南，患仁肇勇略，私于仁肇左右，窃取其传神。俟江南朝贡至，以示其使曰：「汝以斯图何如？」对曰：「此似臣本国林仁肇。」因曰：「仁肇且将至矣。」又使微指其空馆曰：「斯仁肇之第也。」后主闻之，不知其权，遽使鸩杀之。不二年，王师渡江。仁肇少有风疾，其息气颇秽，时谓之肺掩不正。及遇鸩，而家人疑其不秽，寻病而卒。《江南野史》九。马令《南唐书》一二。陆游《南唐书》一四。《十国春秋》二四。

3. []{#唐轶三十五-林仁肇-3}
周世宗已得淮南，李后主令侍中林仁肇出镇武昌，倚为长城可知矣。未几而太祖受命。太祖欲先取上游，兵帅多惮仁肇，未即遣之。于时，后主弟齐王达质于阙下。太祖尝密令亲信行班武昌僧院，窃取仁肇全身真容。既至，挂于便殿，召齐王观之，曰：「卿识此人不？」对曰：「臣不识，然有类臣江南林仁肇。」上曰：「正是耳。近有表，并进此像，言相次归朝，朕将遣使迎之。」齐不省其谋，亟使人间行归白其事。由是君臣猜惑，仁肇不明而卒。《野说》（张本《说郛》四〇）。《雁门野说》（陶本《说郛》二四）。　案：齐王景达，《十国春秋》二四作李从善。

## 陈　乔

1. []{#唐轶三十五-陈乔-1}
见宋齐丘[23](#唐轶三十五-宋齐丘-23)。

2. []{#唐轶三十五-陈乔-2}
伪唐陈乔食蒸盹，曰：「此糟糠氏面目殊乖，而风味不浅也。」《清异录》上。

3. []{#唐轶三十五-陈乔-3}
临川上饶之民，以新智创作醒骨纱，用纯丝蕉骨相兼撚织。夏月衣之，轻凉适体。陈凤阁乔始以为外衫，号太清氅。又为四肉衫子，呼小太清。《清异录》下。

## 胡　则

1. []{#唐轶三十五-胡则-1}
胡则守江州，坚壁不下。曹翰攻之，危急，忽有旋风吹文字一纸，坠于城中。其词曰：「由来秉节世无双，独守孤城死不降。何似知机早回顾，免教流血满长江。」翰攻陷江州，杀戮殆尽，谓之洗城焉。《江表志》下。《南唐拾遗记》。

2. []{#唐轶三十五-胡则-2}
李景使大将胡则守江州，江南国下，曹翰以兵围之，三年，城坚不可破。一日，则怒一饔人鲙鱼不精，欲杀之，其妻遽止之曰：「士卒守城累年矣，暴骨满地，奈何以一食杀士卒邪？」则乃舍之。此卒夜缒城，走投曹翰，具言城中虚实。先是，城西南依崄，素不设守，卒乃引王师自西南攻之，是夜城陷，胡则一门无遗类。《梦溪笔谈》九。

## 刘茂忠

1. []{#唐轶三十五-刘茂忠-1}
开宝中〔申屠〕令坚为吉州刺史，〔刘〕茂忠为袁州刺史。金陵破，后主归京师，两人者相约，不以主在亡易节，誓死报国。前二年，令坚寐则梦与人鬭，大呼而寤，乃聚侍婢歌舞喧笑达旦，始能寐。至是，若与人搏击于帐中者逾时而卒。茂忠度不能独旧，遂降。将行，悉燔州县军兴科歛文籍，所留田税簿而已，袁人德之。陆游《南唐书》八。《十国春秋》二七。

2. []{#唐轶三十五-刘茂忠-2}
〔刘茂忠〕行舟次淮口，修谒称袁州刺史，诸主口岸者朱供奉见，乃掷鐱刺于地，大骂曰：「亡国之俘，仍刺史为？」令具牓帖，乃□□□□，将升其厅署，复叱之。令阕衣执杖庭参。既至京师，太祖曰：「朕平江南，何掠朕边邑而残贼士卒？」茂忠对曰：「臣事李煜，唯忠勇是奋，虽陛下亲征，臣亦当殒身不顾。」上嘉其诚悫，待之颇厚，乃授登州刺史，之任。既至未几，会前主岸供奉抵罪贬为郡将，公见其来，亦不之憾，令就职日两衞俾立墀下，供奉逾月惭死。《江南野史》一〇。马令《南唐书》二二。陆游《南唐书》八。《十国春秋》二七。

3. []{#唐轶三十五-刘茂忠-3}
刺袁日，郡君生一女，处金陵，城陷，为兵人所掠在师。茂忠使女仆入诸营部，托鬻衣而窃求之，遂表闻取还。既至，皆喜。因暑夕，与庭下月坐，茂忠方据案，忽见一人自外跃剑刺之，茂忠以案自捍，连举数四，而案迨绝，刃不能中。会左右执之，送军巡司按讯，斩之，乃昔掠女兵也。《江南野史》一〇。马令《南唐书》二二。《十国春秋》二七。

## 卢　绛

1. []{#唐轶三十五-卢绛-1}
卢绛，字晋卿，世为南昌人。其父唐末仕南平王钟传，署馆驿巡官，有子七人，绛乃其仲也。少好学，无不研精，颇通大义。不能治产业，每纵侠，与博徒游。初，西京作坊副使尹承谔少于后主世献利，便归吉州，兴运回务，以资国用。路过南昌，绛能书计，辟为本务吏。数年，暇则从屠弈角抵辈饮食。无何，贫困，乃欺窃官缗，罪当弃市。承谔且发，绛惧，易儒服逃于涂阳土豪陈氏家，寻会赦获免。旦夕与陈氏诸子学，乃杂录六韬之属。陈知其识度状貌非儒家流，乃谓绛曰：「吾窃知子颇有谋略，今国家方急贤豪，非子穷委之时也。愿厚赀賮而遣之。」绛不获已而行，至丰城，为曩昔交游无赖辈相率饮博，数日之间，囊槖皆罄。遂无聊，入南昌，兄及母弟皆嗤鄙不齿录，遂惭。入庐山白鹿洞国学，与诸葛涛、蒯鼇等善。不听读，唯以屠贩为事。诸生中有箧笥稍丰而吝者，则强取之，弱者侮之。及山下寻有啬于宾道者，乃阴持禁物诬之，俾出缗帛。洞中流辈号为「三害」。及朱弼新除国子助教，疏理其罪，绛遂入金陵。既至，块然旅邸，素无知旧，裂裳既匮，遂薄游京口，往来壁涧。寒雪，薪炭若桂，少有膂力，乃踊折簷桷而烧。时有守囷吏，见而壮之，延归。既久，遭岁饥，吏无以给，因俾绛夜跃囷簷，自气楼间入，窃官粟，数十往。《江南野史》一〇。马令《南唐书》二二。陆游《南唐书》一四。《十国春秋》三〇。

2. []{#唐轶三十五-卢绛-2}
见龚慎仪[1](#唐轶三十五-龚慎仪-1)。

3. []{#唐轶三十五-卢绛-3}
卢绛从弟纯，以蟹肉为「一品膏」。尝曰：「四方之味，当许含黄伯为第一。」后因食二螯，䇲伤其舌，血流盈襟，绛自是戏纯：「蟹为荚舌虫。」《清异录》上。

## 龚慎仪

1. []{#唐轶三十五-龚慎仪-1}
龚颖，邵武人，先仕江南，归朝为侍御史。尝愤叛臣卢绛杀其叔慎仪，又害其家。后绛来陛见，舞蹈次，颖遽前以笏击而踣之。太祖惊问其故，颖曰：「臣为叔父复雠，非有他也。」因俯伏顿首请罪，极言绛狼子野心不可畜。太祖即下令诛绛而赦颖。……慎仪亦任江南，为尚书礼部侍郎，崇政殿学士。尝奉使岭表，刘主囚之，逾年不遣。慎仪忧悸不知所出，乃然顶祷佛，愿舍宅建寺，庶遂生还。未几，刘主女病，谵语曰：「且急遣龚慎仪归国，不然我即死。」刘主惧遣之，慎仪寻归，以宅为寺，即今邵武玉堂里香严寺是也。江南平，以慎仪为歙州刺史，卢绛领叛兵数千入其城，慎仪坐黄堂治事，有绛部曲小校熊进直前刃之，举族遇害，惟二女弗忍杀，携以自随。比入闽中，二女犹记忆乡里，至玉堂香严寺徘徊不前曰：「此是我家，就死足矣。」绛即杀之。里老言：慎仪为儿时，戏于道傍，有胡僧过，目之曰：「此儿骨法亦贵，但恨有凶相，恐不得令终。」竟如其言。《青箱杂记》二。

## 刘承勋

1. []{#唐轶三十五-刘承勋-1}
刘承勋者，江南人，为德昌宫使。李氏承吴王基绪，保有江左，笼山泽之利，国帑甚富。德昌宫，其外府也，金帛多在焉。簿籍淆乱，钩考不明，承勋专掌宫事，盗用之无算，家畜妓乐数十百人，朱门甲第，穷极富贵。尝指妓乐中一青衣云：「此女妓教其优剧，止学师巫持刀𠡠水一艺，凡费二千缗，他可知也。」后主母丧，衞士尝给服无布，赋以钱。后德昌宫中屋坏，得布四十间，皆义祖时所贮也，殆数千万端。太祖平荆湖，画计以困江左，诏假舟运湖中米百万石，承勋求董其事，亦有奸心，便自结纳，既而运米二百万石至迎銮。金陵平，承勋见太祖，首述其事，太祖曰：「此李煜平昔契分，非汝之功也。」止以为镇将。后贫困，街中求乞，帷薄不整，冻饿死。《湘山野录》（《宋朝事实类苑》七四）。《杨文公谈苑》（《乐善录》一）。马令《南唐书》二二。陆游《南唐书》一五。《十国春秋》三〇。

2. []{#唐轶三十五-刘承勋-2}
伪德昌宫使刘承勋嗜蟹，但取圆壳而已。亲友中有言古重二螯，承勋曰：「十万白八，敌一个黄大不得。」谓蟹有八足，故云。《清异录》上。

# 唐人轶事汇编卷三十六

## 韩熙载

1. []{#唐轶三十六-韩熙载-1}
韩熙载举进士，投书李鼎，曰：「钓大鳌者，不投取鱼之饵；断长鲸者，焉用割鸡之刀。」又云：「腰有劒而袖有锤，口有舌而手有笔。」《南唐野史》（《类说》二七）。

2. []{#唐轶三十六-韩熙载-2}
李丞相谷与韩熙载少同砚席，分携结约于河梁曰：「各以才命选其主。」广顺中，谷仕周为中书侍郎、平章事；熙载事江南李先主为光政殿学士承旨。二公书问不绝，熙载戏贻谷书曰：「江南果相我，长驱以定中原。」谷答熙载云：「中原苟相我，下江南如探囊中物尔。」后果作相，亲征江南，赖熙载卒已数岁。先是，朝廷遣陶谷使江南，以假书为名，实使觇之。李相密遗熙载书曰：「吾之名从五柳公，骄而喜奉，宜善待之。」至，果尔容色凛然，崖岸高峻，燕席谈笑，未尝启齿。熙载谓所亲曰：「吾辈緜历久矣，岂烦至是耶？观秀实公，字也。非端介正人，其守可隳，诸君请观。」因令留宿，俟写六朝书毕，馆泊半年。熙载遣歌人秦弱兰者，诈为驿卒之女以中之。弊衣竹钗，旦暮拥帚洒扫驿庭，兰之容止，宫掖殆无。五柳乘隙因询其迹，兰曰：「妾不幸夫亡无归，托身父母，即守驿翁妪是也。」情既渎，失「慎独」之戒，将行翌日，又以一阙赠之。后数日，醼于澄心堂，李中主命玻璃巨钟满酌之，谷毅然不顾，威不少霁。出兰于席，歌前阙以侑之，谷惭笑捧腹，簪珥几委，不敢不釂，釂罢复灌，几类漏巵，倒载吐茵，尚未许罢。后大为主礼所薄，还朝日，止遣数小吏携壶浆薄饯于郊。迨归京，鸾胶之曲已喧，陶因是竟不大用。其词《春光好》云：「好因缘，恶因缘，奈何天，只得邮亭一夜眠？别神仙。　　琵琶拨尽相思调，知音少，待得鸾胶续断弦，是何年？」《玉壶清话》四。马令《南唐书》一三。《十国春秋》二八。

3. []{#唐轶三十六-韩熙载-3}
初，熙载自以羁旅被遇，思展布支体，以报人主。内念报国之意，莫急于人材，于是大开门馆，延纳隽彦。凡占一伎一能之士，无不加意收采，唯恐不及。虽久病疲苶，亦不废接对。至诚奖进后辈，乃其天性。每得一文笔，手自缮写，展转爱玩，至其纸生毛，犹不忍遽舍。后房蓄声妓，皆天下妙绝，弹丝吹竹，清歌艳舞之观，所以娱侑宾客者，皆曲臻其极。是以一时豪杰，如萧俨、江文蔚、常梦锡、冯延巳、冯延鲁、徐铉、徐锴、潘佑、舒雅、张洎之徒，举集其门。熙载又长于剧谈，与相反复论难，多深切当世之务。故熙载每有表疏论列，闻听翕然以为当惬。《钓矶立谈》。马令《南唐书》一三。《十国春秋》二八。

4. []{#唐轶三十六-韩熙载-4}
韩熙载字叔言，事江南三主，时谓之神仙中人。风彩照物，每纵辔春城秋苑，人皆随观，谈笑则听者忘倦。审音能舞，善八分及画，笔皆冠绝。简介不屈，举朝未尝拜一人。每献替，多嘉纳。吉凶仪制不如式者，随事稽正。制诰典雅，有元和之风。屡欲相之，为宋齐丘深忌，终不进用。陈觉以福州之败，齐丘庇之，特赦不诛。熙载上疏廷争必请寘法，齐丘益怒，诬以纵酒少检，贬和州司马，其实平生不饮。璟觉其谮，非久召还。《湘山野录》下。《钓矶立谈》。《十国春秋》二八。《南唐拾遗记》。

5. []{#唐轶三十六-韩熙载-5}
见李煜[3](#唐轶三十四-李煜-3)。

6. []{#唐轶三十六-韩熙载-6}
后主即位，颇疑北人，往往赐死。熙载惧祸，肆情坦率，破财货售乐妓以百数。月俸至，散与妓女，一无所有。既而不能给，遂衣敝缕作瞽者，持独弦琴，俾门生舒雅执板，随房歌舞求焉，以足日膳，旦暮不禁。其出入窃与诸生滛杂，熙载过之，笑曰：「不敢阻兴而已。」……时谓北齐徐之才无以过之。月入不供，遂表后主曰：「家无盈日之储，野乏百金之产，仲尼蔬食，平仲肫肩，亦未之如也。今商飚已至，寒色渐加，挟纩授衣，未知何以？」后主批云：「熙载咄咄，意要出钱，支分破除，广引妓路。如云临川一使，币帛轻怯，措大无失也。且日俸五十余千，谓之不足，则竭国家之产，不过养得百十个措大尔。」乃赐内库绵绢充时服。自是多不赴朝，为左右所弹，分司南都。上表乞住，曰：「诸佛慈悲，常容悔过，宣尼圣哲，亦许自新。臣无横草之功，有滔天之罪，羸形虽在，壮节全消，满船稚子、婴儿，尽室行啼坐哭。劲风孤烛，病身那得长存；万水千山，回首不堪永诀。」后主又批云：「既无迁善之心，遂掇自贻之咎。表陈悔过，览之怆然，可得许本职在阙下。」《江南野录》（《类说》一八）。《南唐近事》。《邵氏闻见后录》一八。《缃素杂记》（《苕溪渔隐丛话》前集四〇）。《癸辛杂识》前集。

7. []{#唐轶三十六-韩熙载-7}
韩熙载北人，仕江南，致位通显。不防闲婢妾，有北齐徐之才风。侍儿往往私客，客赋诗有云「最是五更留不住，向人枕畔著衣裳」之句，熙载亦不介意。《南唐近事》。《江南野录》（《类说》一八）。《诚斋杂记》上。

8. []{#唐轶三十六-韩熙载-8}
韩熙载家过纵姬侍，第侧建横窗，络以丝绳，为观觇之地。初惟市物，后或调戏赠与，所欲如意。时人目为「自在窗」。《清异录》下。

9. []{#唐轶三十六-韩熙载-9}
熙载畜女乐四十余人，不加检束，恣其出入，与宾客聚杂。后主累欲相之，而恶其如此，乃左授右庶子，分司于外。入朝辞，复上表，乞住阙下。……表上未报，于是尽出群婢，使之即散。后主乃喜，遂以为秘书监。群婢俄集如初。后主笑曰：「吾于今乃知卿之心矣。」马令《南唐书》一三。陆游《南唐书》一二。《十国春秋》二八。

10. []{#唐轶三十六-韩熙载-10}
韩熙载，本青社人。五代之乱，渡江投先主。累官中书侍郎。多置女仆，昼夜歌舞，客至杂坐。熙载谒僧德明曰：「吾为此行，正欲避国家入相之命。」僧曰：「何故避之？」曰：「中原常虎视于此，一旦真主出，弃甲不暇。吾不能为千古笑端。」《见闻录》（《类说》一九）。陆游《南唐书》一二。

11. []{#唐轶三十六-韩熙载-11}
韩熙载仕江南，官至诸行侍郎。晚年不羁，女仆百人。每延请宾客，而先令女仆与之相见。或调戏，或殴击，或加以争夺靴笏，无不曲尽，然后熙载始缓步而出，习以为常。复有医人及烧炼僧数辈，每来无不升堂入室，与女仆等杂处。伪主知之，虽怒，以其大臣，不欲直指其过，因命待诏画为图以赐之，使其自愧。而熙载视之安然。《五代史补》五。

12. []{#唐轶三十六-韩熙载-12}
见顾闳中[1](#唐轶三十六-顾闳中-1)。

13. []{#唐轶三十六-韩熙载-13}
见陈致雍[1](#唐轶三十六-陈致雍-1)。

14. []{#唐轶三十六-韩熙载-14}
〔韩熙载〕广纳儒生，苟有才艺，必延致门下。以舒雅之徒为门生高第，几数十辈。由是所用之资，月入不供。及奉使临川，借官钱三十万，所司以月俸预纳。熙载上书诉之，云「家无盈日之厨，野乏百金之产」。累数百言。后主批其奏云：「言伪而辩，古人恶之。熙载俸有常秩，锡赉尚优，而谓厨无盈日，无乃过欤？」命有司放免逐月所刻料钱，仍赐内库绢百疋、绵千两，以充时服。马令《南唐书》一三。

15. []{#唐轶三十六-韩熙载-15}
见舒雅[1](#唐轶三十六-舒雅-1)。

16. []{#唐轶三十六-韩熙载-16}
晚年奉贡入梁京，绝知旧，题壁云：「未到故乡时，将谓故乡好。及至亲得归，争如身不到。目前相识无一人，出入空伤我怀抱。风雨萧萧旅馆秋，归来窗下和衣倒。梦中忽到江南路，寻得京中旧居处。桃脸蛾眉笑出门，争向门前拥将去。」……或问：「江南何不食剥皮羊？」熙载曰：「江南地产罗绮故耳。」时皆不喻，熙载去乃悟，追之不及。《江南野录》（《类说》一八）。又《诗话总龟》前集二四引。马令《南唐书》一三。

17. []{#唐轶三十六-韩熙载-17}
见李煜[42](#唐轶三十四-李煜-42)。

18. []{#唐轶三十六-韩熙载-18}
后主即位，适会朱元反叛，颇有疑北客之意，唯待熙载不衰。又熙载曾将命大朝，留不得遣，有诗题馆中曰：「我本江北人，去作江南客。还至江北时，举目无相识。清风吹我寒，明月为谁白？不如归去来，江南有人忆。」时宰见而悯之，为白天子，遣还。以此之故，嫌疑不及，然熙载内亦不自安，因弥事荒䜩，殆于废日。俸禄之数，不得充其用。及身没之日，后主痛惜曰：「天夺吾良臣何速也？遂不爰立。」顾左右曰：「今将赠熙载以平章事，前代尝有此例否？」或对曰：「刘穆之赠开府仪同三司，即其例也。」后主即日出手书，诏赠以平章事。追谥曰文靖，葬于梅岭冈谢安墓侧。江南人臣恩礼，少有其比。《钓矶立谈》。马令《南唐书》一三。陆游《南唐书》一二。

19. []{#唐轶三十六-韩熙载-19}
柳宣为监察御史，居韩熙载门下。韩以帷箔不修，谪授太子右庶子，分司南都。议者疑柳宣上言，宣无以自明，乃上章雪熙载事。后主叱曰：「尔不是魏征，频好直言。」宣曰：「臣非魏征，陛下亦非太宗。」韩熙载上表，其略云：「无横草之功，可裨于国；有滔天之罪，自累其身。」又「老妻伏枕以呻吟，稚子环床而号泣。三千里外，送孤客以何之？一叶舟中，泛病身而前去」。遂免南行。后卧疾，终于城南戚家山南，后主赐衾被以殓，赠同平章事。所司以为无赠宰相之故事，后主曰：「当自我始。」徐铉祭文，所谓「黔妻之衾，赐从御府；季子之印，佩入泉扃」。《江表志》下。《江南余载》下。

20. []{#唐轶三十六-韩熙载-20}
后主屡欲相之，但患其疏简。既卒，愈痛之，谓近臣曰：「吾讫不得相熙载，今将赠以平章事，有此典故否？」或对曰：「昔刘穆之赠开府仪同三司。」乃援此制，谥文靖。主遣人选葬陇，曰：「惟须山峰秀绝，灵仙胜境，或与古贤邱表相近，使为泉台雅游。」果选得梅子岗谢安墓侧。命集贤殿学士徐锴集遗文，藏之书殿。《玉壶清话》一〇。《十国春秋》二八。

21. []{#唐轶三十六-韩熙载-21}
韩熙载后迁中书侍郎，赴宴，见园子裹红抹额，引数十宫奴，皆名色，乃叹曰：「此职也，好以中书侍郎兼之。」熙载少尝服术，忌桃李。后主内宴，俱赐侍臣，熙载不得已，遂食数颗。至是夕，泻出十数术人，长寸余而卒。《江南野录》（《类说》一八）。

22. []{#唐轶三十六-韩熙载-22}
初，熙载尝使周。及归，元宗历问周之将相，熙载曰：「赵点检顾视非常，殆难测也。」及太祖受禅，人服其识。陆游《南唐书》一二。《十国春秋》二八。

23. []{#唐轶三十六-韩熙载-23}
韩熙载初知贡举，人皆以为巨题。熙载自赋诗五首，旦示诸生，皆有可观。及著《格言》五十余篇，时辈罕及。诱掖后进，号韩夫子。性好谑浪，有投贽荒恶者，使妓炷艾熏之。俟来，嗔曰：「子之卷轴，何多艾气也。」《江南野录》（《类说》一八）。《南唐拾遗记》。

24. []{#唐轶三十六-韩熙载-24}
中原使至，熙载接伴，绐曰：「老夫窃观吾子音容气貌，一若先德，况忝世旧，故不可跪。」使者因拜之。马令《南唐书》一三。

25. []{#唐轶三十六-韩熙载-25}
魏明好作诗，词多而不格。尝携近诗诣韩熙载，韩托以病目，请置几案徐览。明曰：「侍郎目昏，请自为吟之。」韩曰：「耳聋加剧，切忌不闻。」《南唐近事》（《类说》二一）。《善谑集》（张本《说郛》六五）。

26. []{#唐轶三十六-韩熙载-26}
熙载才名远布，四方建碑表者皆载金帛求为之文。马令《南唐书》一三。陆游《南唐书》一二。《十国春秋》二八。

27. []{#唐轶三十六-韩熙载-27}
见宋齐丘[34](#唐轶三十五-宋齐丘-34)。

28. []{#唐轶三十六-韩熙载-28}
严仆射续以位高寡学，为时所鄙。又江文蔚尝作《蟹赋》讥续，略曰：「外视多足，中无寸肠。」又有「口里雌黄，每失途于相沫；胸中戈甲，尝聚众以横行」之句。续深赧之，强自激昂。以熙载有才名，固请撰其父神道碑，欲苟称誉，取信于人。以珍货几万缗，仍辍未胜衣一歌鬟质冠洞房者，为濡毫之赠，意其获盼，必可深讽。熙载纳赠受姬，遂纳其请。文既成，但叙谱裔、品秩及薨葬褒赠之典而已，无点墨道及续之事业者。续嫌之，封还，尚冀其改窜。熙载亟以向所赠及歌姬悉还之，临登车，止写一阕于泥金双带曰：「风柳摇摇无定枝，阳台云雨梦中归。他年蓬岛音尘断，留取樽前旧舞衣。」《湘山野录》下。《南唐野史》（《类说》二七）。《古今诗话》（《诗话总龟》前集一七）。马令《南唐书》一三。《十国春秋》二八。

29. []{#唐轶三十六-韩熙载-29}
韩熙载留心翰墨，四方胶煤，多不合意。延歙匠朱逢于书馆傍烧墨供用，命其所曰「化松堂」。墨又曰「玄中子」，又自名「麝香月」，匣而宝之。熙载死，妓妾携去，了无存者。《清异录》下。《墨史》上。《南唐拾遗记》。

30. []{#唐轶三十六-韩熙载-30}
韩熙载在江南造轻纱帽，匠帽者谓为转君轻格。《清异录》下。《南唐拾遗记》。

31. []{#唐轶三十六-韩熙载-31}
江南紫微郎熙载酷好鳗，庖人私语曰：「韩中书一命二鳗。」《清异录》上。

32. []{#唐轶三十六-韩熙载-32}
对花焚香有风味。味相和者，其臭殊妙。木犀宜龙脑，酴醿宜沈水，兰宜四绝，含笑宜麝，薝卜宜檀。韩熙载著《五宜说》。《南唐拾遗记》。

33. []{#唐轶三十六-韩熙载-33}
见韩愈[39](#唐轶二十-韩愈-39)、[40](#唐轶二十-韩愈-40)。

## 徐　锴

1. []{#唐轶三十六-徐锴-1}
锴四岁而孤，母方教铉就学，未暇及锴。锴自能知书。稍长，文词与铉齐名。陆游《南唐书》五。《十国春秋》二八。

2. []{#唐轶三十六-徐锴-2}
徐锴字楚金，年十余岁，群从宴集，分题赋诗，令为《秋词》，援笔立成。其略曰：「井梧分堕砌，塞雁远横空。雨久莓苔紫，霜浓薜荔红。」《诗史》（《诗话总龟》前集二）。

3. []{#唐轶三十六-徐锴-3}
徐锴为虞部员外郎，专掌集贤院，由此锐意群籍，不复问家事。尝言：「集贤院即是吾家。」指所居曰：「此寄宿之所尔。」《九国志》（《职官分纪》一五）。

4. []{#唐轶三十六-徐锴-4}
江南二徐，大儒也。后主政王六岁时，戏佛像前，有大琉璃缾为猫所触，判然坠地，因惊得疾薨。锴为王墓志，两日矣，铉曰：「受命撰文，当早为之。」锴曰：「文意虽不引猫儿事，此故实兄颇记否？」铉因取纸笔，数疏之，不过二十事。锴曰：「都未也。适已忆七十余事。」铉曰：「弟今大能记。」明旦，又云：「夜来复得数事。」兄抚掌而已。《野说》（张本《说郛》四〇）。《雁门野说》（陶本《说郛》二四）。《南唐拾遗记》。　案：政王，陶本《说郛》作「歧王」。

5. []{#唐轶三十六-徐锴-5}
徐锴仕江左，至中书舍人，尤嗜学该博，领集贤学士，校秘书。时吴淑为校理，古乐府中有「掺」字者，淑多改为「操」，盖章草之变。锴曰：「非可以一例。若《渔阳掺》者，音七鉴反，三檛鼓也。祢衡作《渔阳三檛鼓》，歌词云：『边城晏开渔阳掺，黄尘萧萧白日暗。』」淑叹服之。又尝召对于清暑阁，阁前地悉布塼，经雨，草生缝中，后主曰：「累遣薙去，雨润复生。」锴曰：「《吕氏春秋》云：『桂枝之下无杂木』，盖桂味辛螫故也。」后主令于医院取桂屑数斗，匀布缝中，经宿草尽死。其博物多识如此。尝欲注李商隐《樊南集》，悉知其用事所出。有代王茂元檄刘稹书云：「丧见跻陵，飞走之期既绝；投戈散地，灰钉之望斯穷。」独恨不知灰钉事。乃后汉杜笃《论都赋》云：「焚康居，灰珍奇，椎鸣镝，钉鹿蠡。」商隐之雕篆如此。《杨文公谈苑》（《宋朝事实类苑》四〇）。又《类说》五三、《诗话总龟》前集二、《苕溪渔隐丛话》后集一四、《能改斋漫录》三引。《南唐拾遗记》。

6. []{#唐轶三十六-徐锴-6}
徐锴撰《义门陈氏书堂记》，有「男女长幼以属会」之辞。既已授之，又密令写碑人自于末添一「食」字。或问其故，锴曰：「非食无以义聚。欲以此一字为陈氏子孙之诫耳。」《江南余载》下。

7. []{#唐轶三十六-徐锴-7}
徐锴以屯田郎中知制诰，久次当迁中书舍人，而宰相游简言每抑之。锴遂诣简言，简言从容曰：「以君之才地，何止舍人。但兄弟竝居清要，物忌太甚。请少缓之，使众称淹恤，进固未晚。」锴颇怏怏。简言徐出妓佐酒叠唱，歌辞皆锴所制，锴乃大喜起谢。归以告兄铉，铉曰：「汝乃为数阕歌换中书舍人耶？」《江南余载》上。陆游《南唐书》五。《十国春秋》二八。

8. []{#唐轶三十六-徐锴-8}
锴著《质论》十余篇，后主札批其首。后主文集，复命锴为序。君臣上下，互为贲饰，儒者荣之。锴以开宝八年卒于金陵围城中。卒之逾月，南唐亡。马令《南唐书》一四。

9. []{#唐轶三十六-徐锴-9}
锴凡四知贡举，号得人。后主裒所制文，命为之序，士以为荣。锴酷嗜读书，隆寒烈暑，未尝少辍。后主尝得《周载》、《齐职仪》，江东初无此书，人无知者，以访锴，一一条对，无所遗忌，其博记如此，既久处集贤，朱黄不去手，非暮不出。少精小学，故所讐书尤审谛。每指其家语人曰：「吾惟寓宿于此耳。」江南藏书之盛，为天下冠，锴力居多。后主尝叹曰：「群臣勤其官皆如徐锴在集贤，吾何忧哉。」李穆来使，见铉及锴，叹曰：「二陆之流也。」尝夜直，召对论天下事，因及用人才行孰先，后主曰：「多难当先才。」锴曰：「有人才如韩、彭而无行，陛下敢以十万兵付之乎？」后主称善。时国势日削，锴忧愤郁郁得疾，谓家人曰：「吾今乃免为俘虏矣。」开宝七年七月卒，年五十五。赠礼部侍郎，谥曰文。著《说文通释》、《方舆记》、《古今国典》、《赋苑》、《岁时广记》及他文章，凡数百卷。锴卒逾年，江南见讨。比国破，其遗文多散逸者。陆游《南唐书》五。《十国春秋》二八。

10. []{#唐轶三十六-徐锴-10}
见郭昭庆[1](#唐轶三十六-郭昭庆-1)。

11. []{#唐轶三十六-徐锴-11}
徐常侍铉自江南归朝，历右散骑常侍，贬靖难军行军司马，而卒于邠州。铉无子，其弟锴有后，居金陵摄山前开茶肆，号徐十郎，有铉、锴诰勅，备存甚多。客尝过，求观之，有自江南入宋初授官诰，云：「归明人伪银青光禄大夫守太子率更令」云云。《南唐拾遗记》。

## 高　越

1. []{#唐轶三十六-高越-1}
高越，燕人也。将举进士，文价蔼然，器宇森挺，时人无出其右者。鄂帅李公贤之，待以殊礼，将妻以爱女。越窃谕其意，因题《鹰》一绝，书于屋壁，云：「雪爪星眸众鸟归，摩天专待振毛衣。虞人莫谩张罗网，未肯平原浅草飞。」遂不告而去。后为范阳王卢文纳之为婿，与王南归烈祖，累居清显。终礼部侍郎。江文蔚俱以词赋著名，故江南士人言体物者，以江、高为称首焉。《南唐近事》。《江南余载》。《唐诗纪事》七一。

2. []{#唐轶三十六-高越-2}
高越，燕人也。少举进士，清警有才思，文价蔼于北土。时威武军节度使卢文进，有女美而慧，善属文，时称女学士。越闻而慕焉，往谒文进，文进以妻之。晋高祖即位，文进南奔，越与之俱来。初投鄂帅张宣，久不见知，越以《鹰》诗诮之曰：「晴空不碍摩天翮，未肯平原浅草飞。」遂至广陵，烈祖爱其词学。马令《南唐书》一三。陆游《南唐书》九。《十国春秋》二八。

## 高　远

1. []{#唐轶三十六-高远-1}
江南李氏取湖南，百官皆贺，起居郎高远曰：「我乘楚乱，取之甚易，观诸将之才，但恐守之甚难尔。」以边镐守之，后果失之。《续世说》四。陆游《南唐书》九。《十国春秋》二八。　案：马令《南唐书》一三载此为高越事。

## 汤　悦

1. []{#唐轶三十六-汤悦-1}
汤悦仕吴，为秘校，主受禅，用为学士。一日，谓悦曰：「近觉卿神彩明焕，精芒中发，得非有异遇乎？」悦不敢隐，曰：「臣数日前，夙兴颒面，流星坠盆中，惊异之际，将掬之，星飞入口，余无他遇。」主曰：「卿之贵异，他日无比者。」果事三朝。后归朝为太子詹事。八十余卒。《玉壶清话》九。

2. []{#唐轶三十六-汤悦-2}
汤悦，其先陈州西华人，父殷文圭，唐末有才名。悦本名崇义，仕南唐为宰相，建隆初避宣祖庙讳，改姓汤。悦尝撰扬州孝先寺碑，世宗亲征淮南，驻驿于寺，读其文赏叹之。及画江请平，元宗使悦入贡，世宗待之加礼。自淮上用兵，凡书檄教诰皆出于悦，特为典赡，切于事情。世宗每览江左章奏，形于嗟重。后仕皇朝，奉太宗皇帝𠡠，撰《江南录》十卷，自言有陈寿史体。马令《南唐书》二三。《杨文公谈苑》（《宋朝事实类苑》四〇）。《十国春秋》二八。

## 郭昭庆

1. []{#唐轶三十六-郭昭庆-1}
郭昭庆，其先为庐陵禾川人。……昭庆博通经史。拟《元经》作《唐春秋》三十卷，著《治书》五十篇，皆引古以励今。献之，为左右所沮，俾就举进士。昭庆不平，复上书曰：「臣所述皆先圣之遗旨，以惩劝褒贬为任。其余摘裂章句，补缀雕虫，臣自少耻而不为。」因得召对，补杨子尉。不受，复归禾川。邑宰览之，修谒往候，昭庆不与之见，宰衔之。会阅编户，乃籍昭庆为新拟军。昭庆复走金陵，再献《经国》、《治民论》各十余篇，大抵皆指述池州采石堤要害备御之处，及东海隅可以拓之之略。后主览而悦之，遂署为著作郎。常以才名自居，然朝无引援，久之不迁。开宝岁贡方物，牋表及使命廷劳燕饯之辞，一出于昭庆。皇朝诸公亦推其辞藻，徐铉、徐锴尤嫉之。锴前通谒而不署名衔，昭庆怒，乃诟而掷之，由是有隙。昭庆之居与客将李师义为隣，而师义与锴为姻娅。锴因令师义召昭庆饮，潜置鸩于酒，昭庆饮之不疑。诘旦入朝，及阶而仆，扶出遂绝，诸窍皆出血。昭庆前所献《治书》内有禁绝三篇，多天文孙吴之术，及《经国论》等，皆行于世。唯《唐春秋》为铉、锴所匿。马令《南唐书》一四。《十国春秋》二八。

## 卢　郢

1. []{#唐轶三十六-卢郢-1}
卢郢，金陵人也。好学有才艺，而膂力过人，善吹铁笛。干德中，后主以韩德霸为在城烽火使，常督无赖辈旦暮巡警，诸科士人微犯禁，往往罹鞭朴。会德霸出，郢调笛不辍，使数卒捕郢，郢奋肱搏之，卒不能逼，郢遂去。后与黄梦锡等自国子监出，行遇德霸，不避其呵导，德霸驻骑诟曰：「汝等乞索辈，殊不知宪制，敢无礼耶！」因叱左右收郢等。郢等争投瓦石，击走其导从，殴德霸伤目。德霸诣后主诉之，后主让曰：「国子监，先帝教育贤材之地，孤亦赖此辈，与之共治。汝鬭监前，是必越分陵辱士人。既为戎帅，不能自扞，宜其见殴。」遂罢德霸职。郢由是横肆益甚。明年，春试《王度如金玉赋》，郢唱第为第一。徐铉娶郢妹，铉尝受后主旨撰文，数日不能就，因语郢，郢曰：「愿试为之。」因弄百钧石毬以较力，少顷，引酒一巵，复弄如初，若是者数四。铉视之曰：「非吾徒也，其何能为？」且试诘之。郢曰：「既就矣。」命笔吏，口授而书之。铉大惊，遂以郢文进，后主谓铉曰：「语势酋健，似非卿作。」铉以实对。郢由是知名。归皇朝，累迁南全守，颇著治迹，病卒。马令《南唐书》二三。陆游《南唐书》一五。《十国春秋》二八。

## 乔匡舜

1. []{#唐轶三十六-乔匡舜-1}
南唐给事中乔〔匡〕舜知举，进士及第者五人，即丘旭、乐史，王则、程渥、陈皋也，皆以举数升降等甲。无名子以为乔之榜类陈橘皮，以年多者居上。《侯鲭录》八。《南唐近事》（《类说》二一）。陆游《南唐书》八。

## 舒　雅

1. []{#唐轶三十六-舒雅-1}
舒雅世为宣城人，姿容秀发，以才思自命。因随计金陵，以所学献于吏部侍郎韩熙载，熙载一见如畴昔，馆给之。雅性巧黠，应答如流，熙载待之为忘年之交，出入卧内，曾无间然。熙载性懒，不拘礼法，常与雅易服燕戏，猱杂侍婢，入末念酸，以为笑乐。或云：熙载所著格言，半雅之辞。迨数年，会熙载知贡举，以雅为第一，朝野无间者，以雅之才为当也。归皇朝，守舒州，出见山水奇秀，田畴沃壤，遂有终焉之志。考满，以本官掌灵仙观，卒。马令《南唐书》二二。《十国春秋》三一。

2. []{#唐轶三十六-舒雅-2}
舒雅才韵不在人下，以戏狎得韩熙载之心。一日，得海螺甚奇，宜用滑纸，以简献于熙载云：「海中有无心斑道人往诣门下，若书材糙涩逆意，可使道人训之，即证发光地菩萨。」熙载喜受之。发光地，十地之一也，出《华严》书。《清异录》下。

3. []{#唐轶三十六-舒雅-3}
舒雅作青纱连二枕，满贮酴醿、木犀、瑞香、散蕊，甚益鼻根。尚书郎秦南运见之，留诗曰：「阴香装艳入青纱，还与欹眠好事家。梦里却成三色雨，沉山不敢鬭清华。」《清异录》下。

## 陈致雍

1. []{#唐轶三十六-陈致雍-1}
陈致雍熟于《开元礼》，官太常博士，国之大礼皆折衷焉。与韩熙载最善。家无担石之储，然妾妓至数百，暇奏《霓裳羽衣》之声，颇以帷薄取讥于时。二人左降者数矣。熙载诗：「陈郎不著世儒衫，也好嬉游日笑谈。幸有葛巾与藜杖，从呼宫观老都监。」其厅中置大铃，大署其旁曰：「无钱雇仆，客至请挽之。」《江南余载》上。

## 张　泌

1. []{#唐轶三十六-张泌-1}
张泌，江南人，字子澄，仕南唐为内史舍人。初，与隣女浣衣相善，经年不复覩，精神凝一，夜必梦之。尝有诗寄云：「别梦依依到谢家，小廊回合曲阑斜。多情只有春庭月，犹为情人照落花。」浣衣计无所出，流泪而已。《虚楼续本事诗》（《瑯嬛记》下）。

## 朱　巩

1. []{#唐轶三十六-朱巩-1}
朱巩侍郎童蒙日，在广陵入学，其师甚严，每朝午归餐，指景为约，其时不至，当行槚楚。朱虽禀师之命，然常为里巷中一恶犬当道，过辄啅吠，巩乃整衣望犬再拜，祈之曰：「幸无啮我，早入学中，免为夫子笞责。」精诚所至，涕泗交流，犬亦狂吠不顾。是夕，犬暴卒于家。《南唐近事》。

2. []{#唐轶三十六-朱巩-2}
元宗曲宴，命从臣赋诗，学士朱巩唯进一联，不能终篇，乃曰：「好物不在多。」左右掩口而笑。自是士庶饷遗不丰好者，皆以朱为口实。《南唐近事》（《类说》二一）。

## 陈省躬

1. []{#唐轶三十六-陈省躬-1}
颍川陈省躬者，南昌人。少负辞学，与徐铉兄弟友善。先主辅政，射策入仕，累官至庐陵永新令。在任明察体理，吏不敢欺，敏于判部。部民交讼，不下吏议，面讯其由，穷省情素，立分当否，不劳按验，两造甘惬，其讼自弭。复恃其才干，往往判返郡符。时郴、衡之盗，入境暴掠，民有防戍健卒御扞，多为所杀。省躬遂给府缗，市棺殡葬。郡下符让其专辄，俾认愆疑。省躬怒，遂判府后云：「开官库，使官缗，买棺木，葬官军，何过之有？」于是缄而遣之。郡守览而不能屈。郡有教人者，引及知见，郡吏贽符命之，其人窜逐，遂恐迫其妇，妇惧，乃自经。省躬械系郡吏，仍致辞于上曰：「一夫抱恨，六月降霜；一妇声冤，三年大旱。本为教人，却致杀人。请加明罚。」由是抵罪。然有过设陷刑者，理或可悯，尝哀而出之。其佐乃有萧某者，执法不回，捐牍不署，蹈礼不迨，而与令争。令欲殴之，大骂曰：「臭下辈！」萧对曰：「哑叉手者既是下辈，行拳却是上辈。」令惭谢。时太守，武士也，闻之，怒其佻慢，乃使召之。既至，下吏按验，省躬乃写籀文答之。吏称不辨，省躬叱曰：「何不使倅拭瞎读之？」吏示倅，亦不辨，于是遣还。省躬谓人曰：「今朝廷识字，惟仆与徐家兄弟耳，余奚足算哉！」初，南越王刘隐之子跨据交广，绝朝贡之礼，李太保使讽后主，俾以书檄谕以祸福。朝议以省躬才辨，遂任为价。既逾岭至韶广后，主使水道而进。既登舟，遂以重幕幂之，舟中之人略可相视。逾数日，又重幕围之，使登岸，屣步才十许里，至馆中，供帐颇异于常。主使劳慰燕饮累日，忽且舁馈赆之物并报函。复围而遣至水滨，登前所幂舟，日夕惟闻牵驾之声，然不知其沿溯七八日，复至韶而还，死于舟中者数人。省躬在治产一子，逾月将名之，问厅吏萧德之曰：「汝有几子？」对曰：「有男五人。」省躬小名之曰「萧六」。省躬为人虽丑疾邪恶，然利于货赂。邑豪龙氏诱杀郴、衡归顺人户迨百口，取其货并妇女。事露，后主遣尚书郎张佖就按之，私使询于省躬，验其谬实。龙窃知之，馈白金迨千，省躬受而伪诺之。乃报佖曰：「彼杀之矣。」故时不多其为人。入中朝位不显达者，良此之由也。故参政彭年，乃其子萧六焉。《江南野史》七。

2. []{#唐轶三十六-陈省躬-2}
南昌陈省躬好砚成癖，晚得一枚，腹有四眼，徐铉名之方相石。省躬以近凶不用，自号为仙翁砚，盖取道家四目老翁之说。《清异录》下。

## 王　鲁

1. []{#唐轶三十六-王鲁-1}
王鲁为当涂宰，颇以资产为务。会部民连状诉主簿贪贿于县尹，鲁乃判曰：「汝虽打草，吾已虵惊。」为好事者口实焉。《南唐近事》。

## 钟离瑾

1. []{#唐轶三十六-钟离瑾-1}
余为儿童时，尝闻祖母集庆郡太守陈夫人言：江南有国日，有县令钟离君，与隣县令许君结姻。钟离女将出适，买一婢以从嫁。一日，其婢执箕箒治地，至堂前，熟视地之窊处，恻然泣下。钟离君适见，怪问之，婢泣曰：「幼时我父于此穴地为毬窝，道我戏剧，岁久矣，而窊处未改也。」钟离君惊曰：「而父何人？」婢曰：「我父乃两考前县令也，身死家破，我遂流落民间，而更卖为婢。」钟离君遽呼牙侩问之，复质于老吏，得其实。是时，许令子纳采有日，钟离君遽以书抵许令而止其子，且曰：「吾买婢得前令之女，吾特怜而悲之。义不可久辱，当辍吾女之奁篚，先求婿以嫁前令之女也。更俟一年，别为女营办嫁资，以归君子，可乎？」许君答书曰：「蘧伯玉耻独为君子，君何自专仁义？愿以前令之女配吾子，然后君别求良婿，以嫁君女。」于是前令之女卒归许氏。祖母语毕，叹曰：「此等事，前辈之所常行，今则不复见矣。」余时尚幼，恨不记二令之名，姑书其事，亦足以激天下之义也。钟离名瑾，合肥人也。　《东轩笔录》一二。又《厚德录》一引。《南唐拾遗记》。《十国春秋》二九。

## 江梦孙

1. []{#唐轶三十六-江梦孙-1}
江梦孙，字聿修，九江湓城人。祖祢不仕，以儒道自高。梦孙少传先业，颇蕴艺学，旁贯诸经，籍茂声誉，远近崇仰，诸生弟子不远数郡而至者百人。春诵夏弦，以时讲闻，鼓箧函丈，庠序常盈。先主辅政，欲广贤良之术，闻其德业，遂以币帛聘之数四，不得已乃起。既至，为云阁郎，甚被亲礼，委之荐进，时谓得人。迨数年，忽自陈曰：「仆少长白屋，颇知民间利病，邑宰之政，可以存革深弊。愿效一县，庶竭愚鄙。」先主不许，曰：「令长之职，徒劳之任，与台阁之资清要不同。」梦孙曰：「苟获所请，无惮勤匮。」先主见其恳迫，求且不已，遂授近畿天长令。既至，县吏告不寝大厅，妖怪所凭，前令居之不夕而死，请止便室，以避其凶。梦孙不从，谓曰：「苟如是，我自当之。」既夜半，果有鬼魅，呼啸而至，掀投床几，复扣门户，召云令出。梦孙卧闻，答之以喏，乃整朝衣，秉烛出户，𦶟炉奠爵而祝曰：「不知何人，辄敢召令。吾为民长，必有正应，以衙郡吏。汝或为神，必当受民祭祀，合聪明正直，与百姓为福。何乃非理，与王者之宰争居其地，惊挠正人。况吾以忠事主，以信示人，所为不二，宁畏于汝，汝若不悛其过，乃更为厉，则日月星辰，昭晰于天，吾当具奏，请行诛戮。虽汝后悔，不亦晚乎？」由是阒然，至今乃绝。于是召乡里高年，存问疾苦，蠲其非征，任其便利，有害于政者，必表罢之。见官槽有马，因问之，左右对曰：「昔部民竞之，穷按道理，各有所据。前政未能区别，遂击于官，且二年矣。」梦孙曰：「今固亦尔。吾闻管仲之马识道，王忳之马知其故第。」命逐二马至于郊外，放而视之，任其所如。其马久縻栈皂，偶解羁束，遂奔数十里，果入一主之家。其讼遂息。先主闻之，弥加敦奖。未几，称疾而罢。先主曰：「梦孙果贱宰字之卑，不能久居。」乃命代还。有老幼遮道泣留，迨十数里。至都一恩辞归乡里，先主固留不止。既还家，门生弟子复至，乃率身耕稼，躬事继母。旦则冠带入门温凊，亲馈饮馔，退更常服，力操耒耨耘；暮而归，易衣侍膳毕，然后就庠序集门生弟子，说释经义如故。时有生徒请之曰：「吾闻《诗》者，经圣人所删，致远而泥。然其间何谓『兄弟于墙』？如是，则圣人使人于内，而后御止于外耶？」梦孙徐而答曰：「大哉，子之问乎！此疑为阒字，似非为。当时竹简讹缺，传之者误。亦犹《春秋》书闰月之义者也。」又拱而立曰：「梦孙昧学，不敢轻议其旨，诸生宜自取其长焉。」其为人敦让谦下，有如是者，时号为绅先生。一门敦睦如一，子孙学业，各授一经，孝礼兼持，江左称之为最。卒时八十有五。葬之日，自远方至者几千人，而服缞绖徒跣者百许。嗣主闻之，美其才茂德逸，故赠国子司业，优赐葬物。其后，门人弟子仕显达者大半。《江南野史》八。《钓矶立谈》。《玉壶清话》一〇。马令《南唐书》一五。陆游《南唐书》七。《十国春秋》一〇。

2. []{#唐轶三十六-江梦孙-2}
江都县大厅，相传云：阴有鬼物所据，前政令长升之者，必为瓦砾所掷。或中夜之后毁去按砚，或家人暴疾，遗火不常。斯邑皆相承居小厅莅事，始获小康。江梦孙闻之，尝愤其说，然梦孙儒行正直，众所推服。无何，自秘书郎出宰是邑。下车之日，升正厅，受贺讫。向夜具香案端笏，当中而坐，诵《周易》一遍。明日如常理事，篾尔无闻。自始来至终考，莫覩怪异。后之为政者，皆饮其惠焉。《南唐近事》。

3. []{#唐轶三十六-江梦孙-3}
初，梦孙解职而归，有群盗谓有赀镪，遂掠其家。梦孙闻其至，巾带迎候，使烹犬豕，为设饮食于盆盎中。疑惧其鸩，不食，乃对之先饮七瓯，及啗数脔，然后与之。食毕，遂罄室所有，寒袄、衣襦、襕袍、器皿之类，尽置之。既行，见一鼎盖尚在，梦孙曰：「彼若遗此，乃为不具之器。」遂遣与之。群盗皆惊叹曰：「吾辈小人，实轻渎君子。」是夜，还置其所剽之物于门外而去。梦孙启户见之，一无所失焉。《江南野史》八。

4. []{#唐轶三十六-江梦孙-4}
江梦孙夜梦直木生于庭。诘朝，其妻产男，遂名直木。幼聪睿，后官至刑部员外郎。《江南余载》上。

## 张　翊

1. []{#唐轶三十六-张翊-1}
张翊，其先京兆人，世绵官绪，唐末授任番禺，属刘隐将据交、广，弃官北还。至潭、衡间，马氏已有潭、澧，挈家亡入江南。至庐陵禾川，见庐陵沃壤，乃货囊琛以易产畋而居焉。及翊兄弟长，力先业，能属文。入广陵，先主辅政，以射策中第，授武骑尉。先主移镇金陵，随渡江，见知，宋齐邱署府中从事。嗣主代立，例受庆恩，求以宁亲，授虔州观察判官、西昌令，假道还里，人荣之。在任著政绩。然性褊躁恃才，靡宽恕，好狎侮同寮，凌暴左右，被鸩而卒。昔往禾山，有大舜二妃庙，邑中紫阳观、新兴佛阁碑志，皆翊所撰，其文婉丽，今犹存焉。《江南野史》九。《十国春秋》一一。

2. []{#唐轶三十六-张翊-2}
张翊者，世本长安，因乱南来，先主擢置上列，时邦西平昌令，卒。翊好学多思致，尝戏造《花经》，以九品九命升降次第之，时服其允当。《清异录》上。

## 胡元龟

1. []{#唐轶三十六-胡元龟-1}
胡元龟，世为庐陵人，居永新。少有俊才，常候本邑宰，见其风貌瓌杰，而礼趋生犷，欲穷其艺学，因新画屏为戏珠龙，乃曰：「请子咏之。」元龟执简造次而成，因讽宰受贻云：「翻身腾白浪，探爪攫明珠。」宰为设饮馔，尽懽而罢。后有人为宰发之，宰怒，使人追捕，欲害之。元龟亡入金陵，会吏曹徐郎以宾馆之，未几，郎为子娶亲，迎之夕，毕，命僚族设牋管。徐有同舍郎在坐，问曰：「今夕诗相为谁？」答曰：「有螺江胡造士焉。」郎大咍，以题试之。元龟援毫裂牋，不刻而成。郎览之，颔而已。元龟以回文诗嘲之，郎辞以赋题。又连飞数章，讥切皆以回文体。郎一辞不措，伪醉而去。由是众慕之。徐荐于宋齐邱；遂射策入官，授文房院副使。迨数年，归宁省。天威都虞候张峦征桂林班师，与元龟有故，访其第，亲拜其母，留数日，宴饮而去。入授抚州临川令，颇著政绩。时齐王景达出镇，而元龟朔望起居，颇有慢色。又尝凌辱王府公仆。嗣主知之，将代之，有讼其妇者，元龟目之，乃曲道两离之，自娶而与去。讼主诣金陵发之，按穷其事，免官，徙广陵。数年会赦，求叙理，不报，遂著叛呈怨词三十首，皆传俗口。国家闻而鸩之，死年迨强仕矣。《江南野史》九。《诗话总龟》前集三七。《十国春秋》三一。　案：胡元龟，《诗话总龟》作朝元龟。

## 康仁杰

1. []{#唐轶三十六-康仁杰-1}
康仁杰，泉州人也。少祝发为僧，喜儒学，颇自励，因游江淮。会陈德诚出次池阳，仁杰以诗投之，有「红斾渡江霞蘸水，青蛇出箧雪侵衣」之句。德诚勉令就仕，乃荐仁杰于执政者。仁杰易儒服，至金陵。会群公旬沐，宴升元阁，仁杰造席，和《登阁诗》，有「云散便凝千里望，日斜长占半城阴」之句，座皆大惊。后主闻之，问左右曰：「仁杰如何人？」或对曰：「亦诗中苦吟者也。然其远人，慕化而至，宜姑息而已。」时陈洪进据漳、泉，遂召问其风土民俗，仁杰对答无滞，仍献所业。授鄂州文学，补溧阳簿。考满，出吉州括量屯田。仁杰视肥硗，稽田畴，无不允当。性循素俭，门无私谒，其所进待，乃儒生名士。吟噱终日，曾不少怠，晩年弥苦其志。尝以诗召嘉禾峰僧云：「只在此山宁有意，向来求佛本无心。」时皆称善。入授汾阳令。及金陵败，仁杰亦卒。马令《南唐书》一四。《十国春秋》三一。

## 孙　鲂

1. []{#唐轶三十六-孙鲂-1}
孙鲂，世南昌人，家贫好学。长会唐末丧乱，都官郎郑谷亦避乱归宜春，鲂往师之，颇为诱掖。后有能诗名，尝与沈彬及桑门齐己、虚中之徒为倡和俦侣。属吴王行密据有江淮，遂归，射策授□郡从事。与沈彬尝游于李建勋，为诗社。彬为人口辩，能评较人诗句。时鲂有《夜坐》句，美于时辈，建勋因试之，先匿鲂斋中，候彬至，乃问鲂之为诗何如，彬答曰：「人言鲂非有国风雅颂之体，实得田舍翁火炉头之作，何足称哉！」鲂闻之怒，突然而出，乃让彬曰：「公何诽谤之甚而比田舍翁言，无乃太过乎！」彬答曰：「子《夜坐》句云：『划多灰渐冷，坐久席成痕。』此非田舍翁炉上作而何？」阖座大笑，善彬能近取譬也。及《题金山寺》云：「万古波心寺，金山名日新。天多剩得月，地少不生尘。过橹妨僧梦，惊涛溅佛身。谁言张处士，题后更无人？」有集仅百篇，皆此类。先主受禅，累迁正郎而卒。《江南野史》七。马令《南唐书》一三。《唐诗纪事》七一。《唐才子传》一〇。《十国春秋》三一。

2. []{#唐轶三十六-孙鲂-2}
鲂，南昌人。唐末，郑谷避乱归宜春，鲂往依之，颇为诱掖。后有能诗声，终于南唐。鲂父，画工也。王彻为中书舍人，草鲂诰词云：「李陵桥上，不吟取次之诗；顾凯笔头，岂画寻常之物。」鲂终身恨之。《唐诗纪事》七一。《四六话》下。

## 伍　乔

1. []{#唐轶三十六-伍乔-1}
伍乔，庐江人也。性嗜学，以淮人无出己右者，遂渡江，入庐山国学，苦节自励。一夕，见人掌自牖隙入，中有「读易」二字，倐尔而却。乔默审其祥，取《易》读之，探索精微。迨数年，山下有僧夜梦人指大星曰：「此伍乔星也。」僧与乔初不相知，达旦，入国学访问，得乔，喜甚，勉之进取。乔以匮乏告僧，辄罄槖予之。乔出与郡计。明年春试《画八卦赋》、《霁后望钟山》诗。是岁同试数百人，初中有司之选者，必延之升堂而加慰饮焉。先是，宋贞观登坐，张洎续至。主司览程文，遂揖贞观南坐，而引洎西首。酒数行，乔始上卷，主司读之惊叹，乃以贞观处席北，辟洎居南，登乔为宾首。覆考牓出，乔果第一，洎第二，贞观第三，时称主司精于衡鉴。元宗命勒乔程文于石，以为永式。署宣州幕府，考满，迁考功郎。卒于官。马令《南唐书》一四。陆游《南唐书》一五。《十国春秋》三一。

2. []{#唐轶三十六-伍乔-2}
伍乔、张洎少相友善。张为翰林学士，眷竉优异。伍为歙州通判，作诗寄张，戒去仆曰：「张游宴时投之。」一日，张与僚友近郊会燕，欢甚，仆投诗。诗曰：「不知何处好消忧，公退携壶即上楼。职事久参侯伯幕，梦魂长绕帝王州。黄山向晚盈轩翠，黟水含春绕郡流。遥想玉堂多暇日，花时谁伴出城游？」得诗动容久之，为言于上，召还，为考功员外郎。《诗史》（《诗话总龟》前集五）。

## 蒯　鼇

1. []{#唐轶三十六-蒯鼇-1}
蒯鼇，宣城人也。善属文，有才思，尝曰：「夫文章者，所以达道德之本，发才智之蕴，使旨胜于辞，理过于文，为得之矣。其余摘裂章句，钩校属耦，绮丽悦目，清新沃耳，则吾不知也。」闻者善之。鼇少亦无赖，常与卢绛为友。后颇改过，以廉直自励。苟寒燠略备，则一介不干于人。尝有歙州龙尾砚，友人欲之而口不言，鼇心与之而未及遗。一日友人不告而去，鼇乃悔恨，蹑至数舍与之。时有不给而躬谒于人，苟愆其期，后虽固予，亦弗之受。其抱信义如此。归于皇朝，擢进士第。以殿中丞致仕，隐于庐山，数年卒。马令《南唐书》二三。《十国春秋》二八。

## 刘　洞

1. []{#唐轶三十六-刘洞-1}
刘洞，庐陵人也。少游庐山，学诗于陈贶，精思不懈，至浃日不盥。贶卒，犹居二十年。诗长于五言，自号「五言金城」。后主即位，诣金陵献诗百篇，后主览其首篇《石城怀古》云：「石城古岸头，一望思悠悠。几许六朝事，不禁江水流。」后主掩卷，为之改容，不复读其余者。洞覉旅二年俟召，不报，遂还庐陵。与同门夏宝松相善。陈贶尝谓己诗埒贾岛，洞亦自言有浪仙之体，恨不得与之同时言诗也。虔州陈德诚尤重其词学。及金陵受围，洞为诗署于路旁云：「千里长江皆渡马，十年养士得何人。」又云：「翻忆潘郎章奏内，阴阴日暮好沾巾。」初，潘佑表云：「家国阴阴，如日将暮。」洞以讥之。开宝八年卒，其遗集行于世。马令《南唐书》一四。《江南野史》九。陆游《南唐书》一五。《十国春秋》三一。

2. []{#唐轶三十六-刘洞-2}
金陵受围，洞犹在城中。国亡，洞过故宫阙，徘徊赋诗，多感慨悲伤，不以不遇故有怨怼语。未几卒。与洞同时有夏宝松者，亦隐庐山，相与为诗友。洞有《夜坐》诗，宝松有《宿江城》诗，皆见称一时，号「刘夜坐」、「夏江城」云。陆游《南唐书》一五。《十国春秋》三一。

## 夏宝松

1. []{#唐轶三十六-夏宝松-1}
夏宝松，庐陵吉阳人也。少学诗于建阳江为。为羁旅卧病，宝松躬尝药饵，夜不解带，为德之。与处数年，终就其业。与诗人刘洞俱显名于当世。百胜军节度使陈德诚以诗美之曰：「建水旧传刘夜坐、螺川新有夏江城。」盖刘洞尝有《夜坐》诗，最为警策，而宝松有《宿江城》诗云：「雁飞南浦砧初断，月满西楼酒半醒。」又「晓来羸骥依前去，目断遥山数点青。」故德诚纪之。其为当时延誉，类如此。晚进儒生，求为师事者多赍金帛，不远数百里，辐辏其门。宝松黩货，每授弟子，未尝会讲，唯赀帛稍厚者背众与议，而绐曰：「诗之旨诀，我有一葫芦儿，授之将待价。」由是多私赂焉。马令《南唐书》一四。《实宾录》五。《诗话总龟》前集一二。《十国春秋》三一。

## 孟　贯

1. []{#唐轶三十六-孟贯-1}
见后周世宗[17](#唐轶三十一-后周世宗-17)。

## 孟宾于　孟归唐

1. []{#唐轶三十六-孟宾于-1} []{#唐轶三十六-孟归唐-1}
五代孟宾于少游乡校，力学不怠，父以家贫，且鲜兄弟，题诗壁上云：「他家养儿三四五，我家养儿独且苦。」宾于归见之，续曰：「众星不如孤月明，牛羊满山独畏虎。」父奇之。晋天福二年，登进士，历官水部郎。《小草斋诗话》（《五代诗话》三）。

2. []{#唐轶三十六-孟宾于-2} []{#唐轶三十六-孟归唐-2}
孟宾于，字国仪，连州辅国乡人。天福中，自湖湘越京洛应举。远人无援，遂卜命于华山神珓，有如一年乞一珓，凡六掷，得上上大吉。每年下第有诗，今略举一联用表：其第一年云：「蟾宫空手下，泽国更谁来！」二年云：「水国二亲应探榜，龙门三月又伤春。」三年云：「仙岛却回空说梦，清朝未达自嫌身。」第四年云：「失意从他桃李春，嵩阳经过歇行尘。云僧不见城中事，问是今年第几人。」五年云：「因逢日者教重应，忍被云僧劝却归。」天福九年礼部侍郎符蒙下及第，果六举。后往江南，官至水部郎中，致仕，居吉州玉笥山。复知丰城县，年七十余卒。《郡阁雅谈》（《诗话总龟》前集一八）。

3. []{#唐轶三十六-孟宾于-3} []{#唐轶三十六-孟归唐-3}
孟宾于献主司诗云：「那堪雨后更闻蝉，溪隔重湖路七千。忆昔故园杨柳岸，全家送上渡头船。」主司得诗，自谓得宾于之晚，当年中第。兴国中致仕，归连上，过庐陵，吉守赠诗曰：「曾闻洛浦缀神仙，火树南栖几十年。白首自忻丹桂在，诗名已得四方传。行随秋渚将归雁，吟傍梅花欲雪天。今日还家莫惆怅，不同初上渡头船。」《雅言系述》（《诗话总龟》前集五）。

4. []{#唐轶三十六-孟宾于-4} []{#唐轶三十六-孟归唐-4}
孟宾于，湖湘连州人。少修儒学。早失其父，事母以孝闻。长好篇咏，有能诗名。天祐末，工部侍郎李若虚廉察于湘沅，宾于有诗数百篇，自命为《金鳌集》献之。大为称誉，因采择集中有可举者十数联，记之于书，使宾于驰诣洛阳，献诸朝廷，皆为数之，其誉蔼然。至明年春，与故李司空昉同年擢进士第。寻属丧乱，遂归宁亲。数岁，天策府马氏辟为零陵从事。及江南攻下湖湘，宾于随马氏归朝，嗣主授以丰城簿，寻迁淦阳令。因黩货，以赃罪当死。会昉迁翰林学士，闻其缧绁，以诗寄宾于云：「幼携书剑别湘潭，金榜标名第十三。昔日声尘喧洛下，近年诗价满江南。长为邑吏情终屈，纵处曹郎志未甘。莫学冯唐便休去，明君晚事未为惭。」后主见诗贷之，复其官。未几，求致隐于玉笥山，自号群玉峰叟，与道家流游处。迨期年，后主以水部员外郎起之。金陵陷，宾于遂归老连上，时吉守秘阁郎马致恭送以诗，其断章云：「今日还家莫惆怅，不同初上渡头船。」既而未几卒，八十余矣。宾于嗜赂，出宰县邑，未尝一处无赃污，徒有诗名，人不多之。初，宾于入江南，生子名曰归唐，少亦能诗，就庐山国学，遂得《瀑布》诗云：「练色有穷处，寒声无尽时。」邻房儒生亦得此联，遂交诵其句，助教不能理，因送江州，各以全篇意势定之，而归唐胜，大为时贤所仰。遂荫秘书省正字吉州民掾。归大化，迁大理丞，因失，降袁州司马，遂致仕。《江南野史》八。《诗话总龟》前集二六引作《江南野录》。马令《南唐书》二三。《十国春秋》七五。

5. []{#唐轶三十六-孟宾于-5} []{#唐轶三十六-孟归唐-5}
王禹偁序孟宾于诗曰：古之诗人有三水部，何逊、张籍与孟也。《海录碎事》一九。

## 钟　辐

1. []{#唐轶三十六-钟辐-1}
钟辐，虔州南康人也。始建山斋为习业之所，因手植一松于庭际。俄梦朱衣吏白云：「松围三尺，子常及第。」辐恶之。尔来三十余年，辐方策名，使人验之，松围果三尺矣。《唐摭言》八。

2. []{#唐轶三十六-钟辐-2}
江南钟辐者，金陵之才生，恃少年有文，气豪体傲。一老僧相之曰：「先辈寿则有矣，若及第则家亡，记之。」生大誖曰：「吾方掇高第以起家，何亡之有？」时樊若水女才质双盛，爱辐之才而妻之。始燕尔，科诏遂下。时后周都洛，辐入洛应书，果中选于甲科第二。方得意，狂放不还，携一女仆曰青箱，所在疏纵。过华州之蒲城，其宰仍故人，亦酝藉之士，延留久之。一夕盛暑，追凉于县楼，痛饮而寝，青箱侍之。是夕，梦其妻出一诗为示，怨责颇深，诗曰：「楚水平如练，双双白鸟飞。金陵几多地，一去不言归。」梦中怀愧，亦戏答一诗，曰：「还吴东下过蒲城，楼上清风酒半醒。想得到家春已暮，海棠千树欲凋零。」既寤，颇厌之，因理装渐归。将至采石渡，青箱心疼，数刻暴卒。生感悼无奈，怱怱槀葬于一新坟之侧，急图到家。至则门巷空阒，榛荆封蔀，妻亦亡已数月。访亲邻，樊亡之夜，乃梦于县楼之夕也。后数日，亲友具舟携辐致奠于葬所，即青箱槀葬之侧新坟，乃是不植他木，惟海棠数枝，方叶凋萼谢，正合诗中之句。因拊膺长恸曰：「信乎浮图师『及第家亡』之告。」因竟不仕，隐钟山，著书守道，寿八十余。江南诸书及小说皆无，惟潘祐集中有樊氏墓志，事与此稍同。《湘山野录》中。《古今诗话》（《诗话总龟》前集三五）。

## 黄　可

1. []{#唐轶三十六-黄可-1}
进士黄可字不可，孤寒朴野，深于雅道。诗句中多用驴字。如献高侍郎诗云：「天下传将舞马赋，门前迎得跨驴宾」之类。又尝谒舍人潘佑，潘教服槐子，云：「丰肌却老。」明旦，潘公趋朝，天阶未曙，见槐树烟雾中有人若猿狙之状，追而视之，即可也。怪问其故，乃拥条而谢曰：「昨蒙明公教服槐子法，故今日斋戒而掇之。」潘大噱而去。《南唐近事》。《诗话总龟》前集三〇。

## 何昌龄

1. []{#唐轶三十六-何昌龄-1}
何昌陵宰庐陵，郡有衙将杨克俭能媚州牧而移其权。昌龄以兄事之。尝游其池馆，贻其诗曰：「经旬因雨不重来，门有蛛丝径有苔。再向白莲亭上望，不知花木为谁开。」未几克俭连延范贷死而刑，其家破焉。议者以为其诗之谶也。《诗话总龟》前集三三。　案：「昌龄」与「昌陵」，未知孰是，今姑从《全唐诗》。

## 刘　炎

1. []{#唐轶三十六-刘炎-1}
刘炎少负词学，晩为永新尉，拙于政治，遂有贪名。太守行邑，觊觎之意，而炎不悟。既行，以诗讽炎云：「未到桃源时，长忆出家景。及到桃源了，还似鉴中影。」炎乃和而复之。后因民诉受贿，遂按以法。炎复有诗云：「早知太守如狼虎，猎取膏粱以啗之。」《诗话总龟》前集三七。

## 赵宣辅

1. []{#唐轶三十六-赵宣辅-1}
赵宣辅者，中原人，仕于江南，官省郎，颇有时名。重阳日，与两浙诸公登高，于北山诵杜甫诗以劝酒，至「明年此会知谁健，醉把茱萸仔细看」，潸然泪下，坐客异之。未几，宣辅卒。《江南余载》上。《南唐近事》（《诗话总龟》前集二四）。

## 彭利用

1. []{#唐轶三十六-彭利用-1}
彭利用，广陵人也。显德中，周师下淮南，遂奔建康，侨庐陵。利用性朴鄙，颇拘古礼，虽燕居，常拱手正坐对家人稚子，下逮奴隶。言必据书史，断章破句，以代常谈，俗谓之「掉书袋」，因目为「彭书袋」。每出远涂，虽冒雨雪，不彻冠帻。或喻之曰：「跋涉劳顿，当从简易。」利用对曰：「有礼则安，无礼则危，焉可悖之，以为先圣之罪人哉？」或问其高姓，对曰：「陇西之遗苗，昌邑之余胄。」又问其居处，对曰：「生自广陵，长侨螺渚。」其仆尝有过，利用责之曰：「始予以为纪纲之仆，人百其身，赖尔同心同德，左之右之。今乃中道而废，侮慢自贤，故劳心劳力，日不暇给。若而今而后，过而勿改，予当循公灭私，挞诸市朝，任汝自西自东，以遨以游而已。」时江南士人每于宴语，必道此以为戏笑。利用丧父，客吊之曰：「贤尊窀穸，不胜哀悼。」利用对曰：「家君不幸短命，诸子糊口四方。归见相如之壁，空余仲堪之棺，实可痛心疾首，不寒而栗。苟泣血三年，不可再见。」遂大恸。客复勉之曰：「自宽哀戚，冀阕丧制。」利用又曰：「自古毁不灭性，杖而后起，卜其宅兆而安措之。虽则君子有终，然而孝子不匮，三年不改，何日忘之？」又大歔欷。吊者于是失笑。会隣家火灾，利用往救，徐望之，曰：「煌煌然，赫赫然，不可向迩。自钻燧而降，未有若斯之盛，其可扑灭乎？」又尝与同志远游，迨至一舍，俄不告而返，诘旦复至。或问之故，利用曰：「忽思朱亥之椎，犹倚陈平之户，切恐数钧之重，转伤六尺之孤。」其言可哂者类如此。利用虽举进士之才，调鄙俚多类俳优，故凡六上不第。一夕，宴寝而卒，年六十。马令《南唐书》二五。《十国春秋》三二。

## 毛　炳

1. []{#唐轶三十六-毛炳-1}
毛炳，丰城人也。好学不能自给，因随里人入庐山，每与诸生曲讲，苟获赀镪，即市酒尽醉。时彭会好茶，而炳好酒，或嘲之曰：「彭生说赋茶三斤，毛氏传经酒半升。」炳闻之，小哂而已。自后或游螺川诸邑，遇酒即饮，不醉不止。尝宿于酒家，大醉，悮坐炉炭，主人出之。翌日，尻痛，炳疑因酒乖忤，遭其笞挞，讯之乃知。又尝醉于道旁，有里首张谷掖之而起，炳瞑目曰：「起予者为谁？」对曰：「张谷也。」炳呵之曰：「毛炳不干于张谷，张谷不学于毛炳，醉者自醉，醒者自醒，醒醉之道，两者固殊，安用掖为？」复呵之曰：「汝可速去，无挠予卧。」由是人颇重之，是真全于酒者也。后聚生徒数十，讲诵于南台山迨数年。自署于斋壁云：「先生不在此，千载只空山。」因大醉，一夕卒。有诗集传于世。马令《南唐书》一五。陆游《南唐书》七。《十国春秋》二九。《诗话总龟》前集三七。

## 沈彬　沈廷瑞

1. []{#唐轶三十六-沈彬-1} []{#唐轶三十六-沈廷瑞-1}
沈彬长者，有诗名。保大中，以尚书郎致仕，闲居于江西之高安，三吴侯伯多饷粟帛。尝荷杖郊原，手植一树于平野之间，召诸子戒曰：「异日葬吾此地，违之者非人子也。」居数年，彬终，诸子将起坟于植树之所，寻有术士语以吉凶事，近树北数尺之地卜葬，家人诺之。是夕，诸子咸梦家君诃责：「擅移葬地，复违吾言，祸其至矣！」诘朝，乃依遗命，伐树，掘土深丈余。得一石椁，工用精妙，光洁可鉴，盖上刊八篆字，云「开成二年寿椁一所」。乃举棺就椁而葬之。广狭之间，皆中其度。彬第二子道者，亦能为诗。以色丝系铜佛像长寸余，悬于襟上，衣道士服，辟谷。隆冬盛夏惟单褐布裙。跣足日驰数百里，狂率嗜酒，罕接人事。多往来玉笥、浮云二山，林栖野宿，不常厥居。至今尚在，南中人多识之。《南唐近事》。《续博物志》八。

2. []{#唐轶三十六-沈彬-2} []{#唐轶三十六-沈廷瑞-2}
吴兴沈彬，少而好道，及致仕，归高安，恒以焚修服饵为事。……初，彬恒诫其子云：「吾所居堂中，正是吉地，死即葬之。」及卒，如其言掘地，得自然砖圹，制造甚精，砖上皆作「吴兴」字。彬年八十余卒。《稽神录》五。又《广记》五四引。

3. []{#唐轶三十六-沈彬-3} []{#唐轶三十六-沈廷瑞-3}
沈彬，宜春人。能为歌诗，格高逸。应进士不第，遂游长沙。会武穆方霸，彬献颂德诗云：「金翅动身摩日月，银河转浪洗乾坤。」武穆览而壮之，欲辟之在幕府，以其有足疾，遂止。彬由是往来衡、湘间，自称进士。边镐之下湖南也，后主闻其名，召归金陵，令为县宰，彬辞不就，遂授金部郎中，致仕，年八十九。初，彬既致仕，营别业于钟山，庭有古柏可百余尺，一旦为迅雷所击，仆于地，自成四片，彬视之欣然，谓子庭瑞曰：「此天所以赐吾也，汝宜成之。」庭瑞曰：「雷击之木，恐非祥，不宜为棺。」彬怒曰：「吾命汝安得违之耶？」庭瑞惧，遂如教。卒，竟用此棺。及葬，掘地未及丈余，又得石椁，上有篆文四字，云「沈彬之椁」。其制度大小与棺正相称，遂葬之。时人异焉。《五代史补》四。

4. []{#唐轶三十六-沈彬-4} []{#唐轶三十六-沈廷瑞-4}
沈彬者，筠阳高安人。少好学读书，有能诗之誉。属唐末离乱，随计不捷，南游湘湖，隐云阳山十年许。与浮屠辈虚中、齐己以诗名，互相吹嘘，为流辈所慕。寻归乡里，访名山洞府，与学神仙人，慕乔松虚无之道。往来多之玉梁、阁皂二山，入游息焉。先主移镇金陵，旁罗隐逸，名儒宿老，命郡县起之。彬赴辟命，知其欲取杨氏，因献《观画山水图》诗：「须知手笔安排定，不怕山河整顿难。」先主夙闻其名，览之而喜，遂授秘书郎，入赞世子。未几，以老乞骸骨归，乃授吏曹郎致仕。年将八十，修养不怠。嗣主至南昌，彬乃撑舟往见，嗣主以畴昔师授，令免拜跪。顾或荣问，对曰：「老臣自处山野，不知老之将至，世事不与。因山妻谓臣曰：『汝主人郎君今为天子，何不往拜，冀免寒饥，以毕残龄。』臣不觉懽悸忘老耳。」嗣主甚加哀悯，问其子息，对曰：「臣垂老有子，尚幼。」遂署秘书省正字。厚赐粟帛盐货放还。寻卒。彬生平虚怀好道，积有年岁，观其出处，未见功效。然彬近居阜上有一大树，可数拱，未殂前常指之，谓家人曰：「我死，可葬于是。」既葬，穴其处，乃古冢尔。观其间俨然，且绝朽腐之物。复见一石灯台，上有漆一盂。圹头获一铜牌，上镌篆文云：「佳城今已开，虽开不葬埋。漆灯犹未𦶟，留待沈彬来。」由是坟之。其子廷瑞亦为道士，惟嗜酒，酷于风雅。常游守宰之门，皆贵之，呼为「沈道者」。然坦率，不由刺候，每直造阶署而坐者数数矣。会宰治讼繁剧，廷瑞辄醉至，因忌而戏之曰：「沈道者何日道成时？」廷瑞乃应声夺笔，就几而书曰：「何须问我道成时，紫府清都自有期。手握药苗人不识，体含仙骨俗争知」云云。宰乃惭谢。常衣褐单被，稍覆其体，虽至穷冬凝冱，风雪凛冽，不加纩帛，而姿颜若故。或人怜，遗之衣服，亦多转施贫寒，或佯遗忘而已。后卒于玉笥山。死之日，有人见乘舟江上而去，后观其坟，陷裂尺余矣。《江南野史》六。马令《南唐书》一五。陆游《南唐书》七。《十国春秋》二九。

5. []{#唐轶三十六-沈彬-5} []{#唐轶三十六-沈廷瑞-5}
沈彬字子美，高安人。为诗天才狂逸，下笔成章。好神仙之事。少孤，西游以三举为约。尝梦着锦彩衣贴月而飞，识者言虽名播天下，身不入月，终不及第。洪州解至长安初举，行纳省卷，作《梦仙谣》云：「玉殿大开从客入，金桃烂熟没人偷。凤惊宝扇频翻翅，龙误金鞭忽转头。」第二举《忆仙谣》云：「白榆风占九天秋，王母朝回宴玉楼。日月渐长双凤睡，桑田欲变六鳌愁。云翻箫管相随去，星触旌幢各自流。诗酒近来狂不得，骑龙却忆上清游。」第三举《赠刘象》一首云：「曾应大中天子举，四朝风月鬓萧疏。不随世祖重携剑，知为文皇再读书。十载战尘消旧业，满城风雨坏贫居。一枝何事于君惜，仙桂年年幸有余。」刘象三举无成，孤寒，主司览彬诗，其年放象及第，五老榜即其数也。彬，干符中值四方多事，遂南游湖湘及岭表二十余年，却回吴中。过江南，受伪命，官至吏部侍郎，致仕，退居高安。《雅言杂载》（《诗话总龟》前集三五）。《唐诗纪事》七一。

6. []{#唐轶三十六-沈彬-6} []{#唐轶三十六-沈廷瑞-6}
见孙鲂[1](#唐轶三十六-孙鲂-1)。

7. []{#唐轶三十六-沈彬-7} []{#唐轶三十六-沈廷瑞-7}
庐山康王观道士李谷神言：沈彬郎中，袁州宜阳人，即谷神乡里之邻伍也。趋尚高邈，尝谓簪组为梏身具状。卒年自卜葬地，子孙不敢违。既兆穴，开之下至七尺间，得大石数片；既启之，下有隧道，渐次辟之，乃造成石墓一所，其中高九尺、前后一丈二尺，阔与高等。灵座前有青石莲花台三树，上有青石莲花灯碗三枚，皆覆之，后列数树如前者。其镌镵之工妙，绝于世。灵席中又得青石铭记一片，朱字篆，若方填，云：「开成二年间，虽开不葬埋。漆灯犹未点，留待沈彬来。」乃就葬之。《采异记》（张本《说郛》六五、陶本《说郛》一一八）。

8. []{#唐轶三十六-沈彬-8} []{#唐轶三十六-沈廷瑞-8}
沈道士，筠州高安人，故吏部郎中彬第二子也。性孤僻，形貌秀澈，初名有邻，弃妻入道，居玉笥山，易名廷瑞。每遇深山古洞，累日不返。严寒风雪，常单衣危坐，或绝食经月，或纵酒行歌，缘峭壁，升乔木，若猿猱之状。骨肉相寻，便却走避，忘情混俗，人莫测之，往往为同道者困。雍熙二年正月内于玉笥山先不食七日，至上元日甲辰辞道侣归所居院集仙亭，念《人生几何赋》，无病而终。遗言于弟子将画者土宿一帧、《度人经》一卷随葬。《郡阁雅谈》（《诗话总龟》前集四六）。

9. []{#唐轶三十六-沈彬-9} []{#唐轶三十六-沈廷瑞-9}
沈廷瑞寄食阁皂山，举作异俗辈，盛夏向火，严寒单衣，问其故，终不答。与袁州陈智周相善。兴国中，无病卒于玉笥观。《雅言杂载》（《诗话总龟》前集四六）。

## 史虚白

1. []{#唐轶三十六-史虚白-1}
处士史虚白，北海人也。清泰中客游江表，卜居于浔阳落星湾，遂有终焉之志。容貌恢廓，高尚不仕。尝对客弈棋，旁令学徒四五辈各秉纸笔，先定题目，或为书启表章，或诗赋碑颂，随口而书，握管者略不停缀。数食之间，众制皆就，虽不精绝，然词彩磊落，旨趣流畅，亦一代不羁之才也。晚节放达，好乘双犊板辕，挂酒壶于车上，山童总角负瓢以随，往来庐阜之间，任意所适。当时朝士咸所推仰。保大末，淮甸未宁，割江之际，虚白乃为《割江赋》以讽曰：「舟车有限，沿汀岛以俱闲。鱼鼈无知，尚交游而不止。」又赋《隐士诗》云：「风雨揭却屋，浑家醉不知。」其讥刺时政，率皆类此。元宗南幸，道由蠡泽，虚白鹤氅杖藜，谒銮辂于江左。元宗驻跸存问，颁之谷帛，又知其嗜酒，别赐御酝数壶，以厚其意也。他日病将终，谓其子曰：「皇上赐吾上樽，饮之略尽，固留一榼，藏之于家，待吾死日，殓以时服，置拄杖一条及此酒于棺中，葬之足矣。四时慎勿享奠，无益劳费，何利死者！吾当不歆矣！」洎卒，家人一遵遗命。而其子顿绝时祀，每因节序，必修奠讫𦶟纸缗于灵座，纸皆不化，用意焚之，火则自灭。遂不复更祭奠矣。《南唐近事》。

2. []{#唐轶三十六-史虚白-2}
史虚白者，山东人。世习儒学，长而富文，与昌黎韩熙载交善。唐、晋之间，中原多事，遂相与渡淮。会先主辅政，偕诣建康。闻宋齐邱总相府事，虚白乃放言谓人曰：「彼可代而相矣！」齐邱闻而恨之，然欲穷其伎，乃命寮属宴之以倡乐，试之以牋翰，使女奴索讽弄，多方扰之。虚白谈笑献酬，已贻他和，口手应接，曾未暂滞。众不能屈，乃延语政治，多引汤、武、伊、吕之说。齐邱之志乃伯术，以虚白为迂略机务，乃引见先主，说之曰：「今君据有江淮，摘煮山海，人庶丰阜。京洛之地，君家先业，今且乱离，人思旧德，君苟复之，易若屈指。」先主虽喜其说，然以初基，方辑睦邻境，未暇他顾。与韩熙载并署州郡从事，聊以覊縻，俟更大用。而虚白意颇不平，耻其初言失，因襃衣博带，纵檝南游。至庐山，与佛老之徒躭翫泉石，以诗酒自娱，不干世务。久之，嗣主即位，韩熙载荐之，诏至金陵，命登便殿燕饮，与之计事。虚白曰：「臣草野之人，渔钓而已，邦国大计，不敢预知。」因醉，溺于阶侧，嗣主曰：「真处士也。」遂赐田五百石还。迨十年，嗣主幸南昌。既至星子渚，复使召至，问曰：「处士隐居，必有所得乎？」对曰：「近得《渔父》一联。」乃命诵之。虚白曰：「风雨揭却屋，全家醉不知。」嗣主闻之，为之变色，赐粟帛遣还。未几而卒。有二子，次举进士，长早丧。孙温，咸平中擢进士第。《江南野史》八。《钓矶立谈》。马令《南唐书》一四。陆游《南唐书》七。《十国春秋》二九。

3. []{#唐轶三十六-史虚白-3}
元宗南游豫章，次蠡泽，虚白鹤氅藜杖，迎谒道旁。元宗驻跸劳问曰：「处士居山，亦尝有所赋乎？」曰：「近得《谿居》诗一联。」使诵之，曰：「风雨揭却屋，浑家醉不知。」元宗变色，厚赐粟帛、上樽酒。徐铉、高越谓之曰：「先生高不可屈，盍使二子仕乎？」虚白曰：「野人有子，贤则立功业，以道事明主；愚则负薪捕麋，以养其母，仆未尝介意也，不敢以累公。」铉、越愧叹。陆游《南唐书》七。

## 朱贞白

1. []{#唐轶三十六-朱贞白-1}
朱贞白，江南人，不仕，号处士。子铣，举进士，至知制诰。贞白善嘲咏，曲尽其妙，人多传诵。《咏刺猬》云：「行似针氊动，卧似栗裘圆。莫欺如此大，谁敢便行拳。」尝谒一贵公，不甚加礼，厅事有一格子屏风，贞白题诗其上云：「道格何曾格，言糊又不糊。浑身揔是眼，还解识人无？」又《题棺木》云：「久久终须要，而今未要君。有时闲忆著，大是要知闻。」《题狗蚤》云：「与虱都来不较多，挑筋鬭大娄罗。忽然管着一蓝子，有甚心情那你何？」《咏月》云：「当涂当涂见，芜湖芜湖见，八月十五夜，一似没柄扇。」建师陈晦之子得诚罢管沿江水军，掌禁衞，颇患拘束，方宴客，贞白在坐，食螃蟹，得诚顾贞白曰：「请处士咏之。」贞白题曰：「蝉眼龟形脚似蛛，未尝正面向人趋。如今饤在盘筵上，得似江湖乱走无？」众客皆笑绝。又《咏莺粟子》，其警句云：「倒排双陆子，稀插碧牙筹。既似柿牛妳，又如铃马兜。鼓搥并箭，直是有来由。」《杨文公谈苑》（《宋朝事实类苑》六三）。又《诗话总龟》前集二〇引。　案：朱贞白，《诗话总龟》作「李贞白」，误。

## 陈　陶

1. []{#唐轶三十六-陈陶-1}
陈陶者，世为岭表剑浦人。幼业儒素，长好游学。善解天文，颇长于雅颂。自负台铉之器，不为干托。既至南昌，谋往建康，闻宋齐邱秉政，凡所进擢才彦，名非显达，自计与齐邱凿枘，终不克纳，必为所屈，乃翻然筑室居西山，以吟咏自资。会齐邱出镇南昌，因有蒲安之觊，乃自咏曰：「中原莫道无麟凤，自是皇家结网疏。」陶少与水曹任畹相善，又寓之诗云：「好向明时荐遗逸，莫教千古吊灵均。」嗣主知而未及辟之。会彗孛日见，陶乃叹曰：「国家其几亡乎？」遂失淮甸。嗣主南幸，以冀苟逸，迨至落星，诸将欲往问。然陶所居不与俗接，惟嗜鲊，一啗或至千脔。遂使衣商贾之服，赍鲊往。既至，陶即时出，乃问官家龙舟将抵何处，对曰：「已达落星矣。」因问陶曰：「星可避耶？」答曰：「落星不还，何俟？」嗣主躁挠，不俟返命，已至南都。既数日，诘旦，殿庭忽见残獐一脚，视之，乃兽食之余。询宿衞，莫知所以，遂往询之，陶曰：「昨暮乃狼星所直，故尔。」嗣主叹曰：「真鸿儒矣。」将召见，会嗣主殂。后主即位，知其运祚衰替，遂绝绅之望，以修养烧炼还丹为事。有诗云：「乾坤见了文章懒，龙虎成来印绶疏。」又云：「磻溪老叟无人用，闲列查黎教六韬。」又曰：「近来世上无徐庶，谁向桑麻识卧龙。」陶所遁西山，先产药物，仅数十种。开宝中，常见一叟，角发被褐，与一炼师舁药入城鬻之，获赀则市鲊，就炉二人对饮且啗，旁若无人。既醉，且舞而歌曰：「篮采禾，尘世纷纷事更多，争如卖药沽酒饮，归去深崖拍手歌。」时人见其纵逸，姿貌非常，每饮酒食鲊，疑为陶之夫妇焉。竟不知所终，或云得仙矣。《江南野史》八。《钓矶立谈》。马令《南唐书》一五。《唐诗纪事》六〇。陆游《南唐书》七。《十国春秋》二九。

2. []{#唐轶三十六-陈陶-2}
〔陈陶诗〕又云：「蟠溪老叟无人问，闲列柤梨教六韬。」柤、梨，其二子小字也。或问其优劣，陶答曰：「味虽不同，皆可于口。」《钓矶立谈》。《十国春秋》二九。

3. []{#唐轶三十六-陈陶-3}
世传陈陶诗数百篇，间有佳语，如「中原不是无麟凤，自是皇家结网疏」，「可怜无定河边骨，犹是春闺梦里人」之类，人多传诵之。龙衮《江南野录》为陶传，称其得道不死，开宝间犹无恙。然唐末人曹松、方干之徒，皆有哭陶诗，则陶之死久矣，不知衮何所据乎。陶见于唐末，而集中乃有《赠高闲歌》，若尔，亦自当年百余岁。唐诗人如刘商，皆传为仙去，固不可知，但既有哭之人，则知其死不诬耳。《蔡宽夫诗话》（《苕溪渔隐丛话》前集一八）。

## 陈　贶

1. []{#唐轶三十六-陈贶-1}
处士陈贶者，闽中人。少孤贫，好学。出游庐山，刻苦修进诗书，至数千卷。有诗名闻于四方，慵于取仕，隐于山麓。岁时伏腊，庆吊人事，都未暂往。时辈多师事之。有季父为桑门，每赖其给。有诗数百首，骨务强梗，出于常态，颇有阆仙之致，脍于人口。其中有《景阳台怀古》云：「景阳太庙地，运极自依依。一会皆同是，到头谁论非。酒秾沈远虑，花好失前机。见此兴亡事，正当家国肥。」嗣主闻之，以币帛征之，乃幞巾绦带，布裘鹿鞟。引见宴语，因授以官。贶不受，苦辞。嗣主见其言语朴野，翔集疏逸，不却其志，因锡以粟帛，放还旧居。十余年卒，时及七十。贶五十方娶，有庆之者曰：「处士新郎，燕尔安乎？」贶答曰：「呵呵，仆少处山谷，莫预世事，不知衣裾之下，有此珍美。」乃更咍。及就征，或问处士：「细君置之何所？」对曰：「暂寄师叔寺中。」或曰：「妇人年少，为德不一，何以防闲？」答曰：「锁之矣。」或曰：「其如水火何？」贶曰：「钥匙亦付之矣。」淳质如此。名士过其故居，多著咏焉。《江南野史》六。马令《南唐书》一五。

2. []{#唐轶三十六-陈贶-2}
陈贶，闽人。性夷澹，隐于庐山四十年，衣食乏绝，不以动心。苦思于诗，得句未成章，已播远近。元宗闻其名，召见。时方奇寒，元宗见其衣单薄，降手扎曰：「欲以绫绮衣赐卿，卿必不受。今赐朕自服䌷缣衣三十事。」俄授江州士曹掾，固辞归。卒于山中，年七十余。陆游《南唐书》七。《十国春秋》二九。

## 郑元素

1. []{#唐轶三十六-郑元素-1}
郑元素者，温韬之甥，隐居庐山青牛谷，不交人事。元宗召至都下，馆于徐铉家。及卒，铉令元素乡人龙敏瘗其尸于石子岗。临穴之际，有七鹤盘旋空中，敏辄祷之，一一下拂棺盖。《江南余载》下。

2. []{#唐轶三十六-郑元素-2}
郑元素，京兆华原人也。少习诗礼。避乱南游，隐居于庐山青牛谷，高卧四十余年。采薇食蕨，弦歌自若，搆椽剪茅于舍后，会集古书殆至千余卷。元素，温韬之甥也，自言韬发昭陵，从埏道下，见宫室制度闳丽不异人间，中为正寝，东西厢列石床，床上石函中有铁匣，悉藏前世图书，钟、王墨迹，纸墨如新，韬悉取之。韬死，元素得之为多。马令《南唐书》一五。《十国春秋》二九。参见唐太宗[140](#唐轶一-唐太宗-140)。

## 许　规

1. []{#唐轶三十六-许规-1}
许规，高阳人。祖儒，义不食梁粟，自雍州襁负东走，隐江南山谷中终身不出。儒生稠，稠生规。规好道家言，故不事事。尝覉旅宣歙间，闻旁舍呻呼，就讯之。曰：「我某郡人也。察君长者，且死，愿以骸骨属。」因指橐中黄金十斤，曰：「以是交长者。」规许诺，敬负其骨千里，并黄金置死者家。父惊愧之，因献金如亡儿言，以为许君寿。规不顾，竟去。闻者以规为长者。马令《南唐书》一八。《十国春秋》二九。

## 颜　诩

1. []{#唐轶三十六-颜诩-1}
颜诩，鲁郡公真卿之后，唐末徙居禾川。诩少孤，兄弟数人，事继母以孝闻。雅辞翰，谨礼法，多循先业。迨末年，一门百口，家法严肃，男女异序，少长敦睦。子姪二十余人，皆服儒业，每延宾侣寓门下者常十数，诩晨暮延揖，饮馔燕笑，未尝不躬自接对。虽遇姻戚冲孺，亦为之冠带尽礼。就所居第依泉石筑亭榭，开轩四敞，则碧鲜丛遶，翠微环列，萧爽之趣，杜绝尘嚣。水部员外郎孟宾于尝以诗美之，云：「园林萧爽闻来久，欲访因循二十秋。此日开襟吟不尽，碧山重叠水长流。」又司农卿何蒙、殿中丞蒯鼇、史馆孙伯纯各为诗序，以述其幽隐。诩闻子弟有与宾客戏者，未尝面责，手写韦昭《博弈论》署于屋壁，使之自愧。家人未尝见其喜愠。初，季父非理据乡人桑，诣邑求治，令尹下诩评之。诩偿以己𦈏，其讼遂止。卒年七十余。马令《南唐书》一五。《十国春秋》二九。

## 顾闳中

1. []{#唐轶三十六-顾闳中-1}
顾闳中，江南人也。事伪主李氏，为待诏。善画，独见于人物。是时，中书舍人韩熙载以贵游世胄，多好声伎，专为夜饮，虽宾客揉杂，欢呼狂逸，不复拘制。李氏惜其才，置而不问。声传中外，颇闻其荒纵，然欲见樽俎灯烛间觥筹交错之态，度不可得，乃命闳中夜至其第窃窥之，目识心记，图绘以上之，故世有《韩熙载夜宴图》。《宣和画谱》七。《十国春秋》三一。

## 梅行思

1. []{#唐轶三十六-梅行思-1}
梅行思，不知何许人也。能画人物、牛马，最工于鸡，以此知名，世号曰「梅家鸡」。为鬭鸡尤精，其赴敌之状，昂然而来，竦然而待，磔毛怒瘿，莫不如生。至于饮啄闲暇，雌雄相将，众雏散漫，呼食助叫，态度有余，曲尽赤帻之妙，宜其得誉焉。……行思，唐末人，接五代，家居江南，为南唐李氏翰林待诏，品目甚高。今御府所藏四十有一。《宣和画谱》一五。

## 曹仲元

1. []{#唐轶三十六-曹仲元-1}
曹仲元，建康丰城人，江南李氏时为翰林待诏。画道释鬼神，初学吴道玄，不成，弃其法，别作细密，以自名家，尤工傅彩，遂有一种风格。尝于建业佛寺画上下座壁，凡八年不就，李氏责其缓，命周文矩较之。文矩曰：「仲元绘上天本样，非凡工所及，故迟迟如此。」越明年乃成，李氏特加恩抚焉。……当时江左言道释者，称仲元为第一，不为过焉。今御府所藏四十有一。《宣和画谱》三。《十国春秋》三一。

## 顾德谦

1. []{#唐轶三十六-顾德谦-1}
顾德谦，建康人，工画人物，风神清劭，举无与比。李后主爱重之，尝谓曰：「古有凯之，今有德谦，二顾相望，继为画绝矣。」识者以为知言。吕文靖家有《萧翼说兰亭故事》横卷，青锦褾饰，碾玉轴头，实江南之旧物，窥其风格，可知非谬也。《图画见闻志》三。《宣和画谱》四。《图绘宝鉴》三。《十国春秋》三一。　案：顾德谦，《宣和画谱》误作「颜德谦」。

## 董　源

1. []{#唐轶三十六-董源-1}
南唐后主坐碧落宫，召冯延巳论事，至宫门，逡巡不进。后主使使促之。延巳云：「有宫娥着青红锦袍当门而立，故不敢径进。」使随共行，谛视，乃八尺琉璃屏。画夷光独立图也。问之，董源笔也。此与孙权弹蝇何异？《丹青记》（《瑯环记》中）。《十国春秋》三一。

## 徐　熙

1. []{#唐轶三十六-徐熙-1}
徐熙，金陵人，世为江南显族。所尚高雅，寓兴闲放。画草木虫鱼，妙夺造化，非世之画工形容所能及也。常徜徉游于园圃间，每遇景辄留，故能传写物态，蔚有生意。至于芽者、甲者、华者、实者，与夫濠梁𪡋喁之态，连昌森束之状，曲尽真宰转钧之妙，而四时之行，盖有不言而传者。江南伪主李煜衔璧之初，悉以熙画藏之于内帑。且今之画花者，往往以色晕淡而成，独熙落墨以写其枝叶蘂萼，然后傅色，故骨气风神为古今之绝笔。议者或以谓黄筌、赵昌为熙之后先，殆未知熙者。盖筌之画则神而不妙，昌之画则妙而不神，兼二者一洗而空之，其为熙欤。梅尧臣有诗名，亦慎许可，至咏熙所画《夹竹桃花》等图，其诗曰：「花留蜂蝶竹有禽，三月江南看不足。徐熙下笔能逼真，茧素画成才六幅。」又云：「年深粉剥见墨踪，描写工夫始惊俗。」至卒章乃曰：「竹真似竹桃似桃，不待生春长在目。」以此知熙画为工矣。熙之孙崇嗣、崇勋，亦颇得其所传焉。今御府所藏二百四十有九。《宣和画谱》一七。

2. []{#唐轶三十六-徐熙-2}
国初，江南布衣徐熙、伪蜀翰林待诏黄筌，皆以善画著名，尤长于画花竹。蜀平，黄筌并子居宝、〔居采〕、居实，弟惟亮，皆隶翰林图画院，擅名一时。其后江南平，徐熙至京师，送图画院品其画格。诸黄画花，妙在赋色，用笔极新细，殆不见墨迹，但以轻色染成，谓之写生。徐熙以墨笔画之，殊草草，略施丹粉而已，神气迥出，别有生动之意。筌恶其轧己，言其画粗恶不入格，罢之。熙之子乃效诸黄之格，更不用墨笔，直以彩色图之，谓之「没骨图」，工与诸黄不相下，筌等不复能瑕疵，遂得齿院品。〔然〕其气韵皆不及熙远甚。《梦溪笔谈》一七。

## 董　羽

1. []{#唐轶三十六-董羽-1}
董羽，字仲翔，毗陵人。善画鱼龙海水，不为汀泞沮洳之陋，濡沫涸辙之游，喜作禹门砥柱、乘长风破万里浪、惊雷怒涛与之为出没，尽鱼龙超忽覆却之状。其笔端所得，岂惟壮观而已耶？事伪主李煜为待诏，后随煜归京师，即命为图画院艺学。今金陵清凉寺有李煜八分题名，萧远草书，羽画海水，为三绝。羽语吃，时以「董哑子」称。方太宗尝令画端拱楼壁，观者畏慑，因以杇镘，羽亦终不偶。顷画水于玉堂北壁，其汹涌澜飜，望之若临烟江绝岛间，虽咫尺汗漫莫知其涯涘也。宋白为时闻人，一见击节称赏，因赋以诗，其警句谓「回眸已觉三山近，满壁潜惊五月寒」。则羽之得名，岂虚矣哉！今御府所藏十有四。《宣和画谱》九。《图画见闻志》四。　案：《十国春秋》三一《董羽传》谓清凉寺八分题名为元宗李璟书。

2. []{#唐轶三十六-董羽-2}
董羽，江左人，善画水。太宗作端拱楼，命羽四壁画龙水。羽极其精思，凡半年而毕。羽时为翰林艺学，衣绿，意望恩赏。太宗与宫中嫔御登楼，皇子尚幼，遥见画壁，惊畏呼哭，不敢视，丞令圬墁之，羽卒不获赏。《宋朝事实类苑》五一。《图画见闻志》四。

## 卫　贤

1. []{#唐轶三十六-卫贤-1}
衞贤，京兆人。仕南唐，为内供奉。初师尹继昭，后刻苦不倦，执学吴生。长于楼观殿宇、盘车水磨，于时见称。予尝于富商高氏家观贤画盘车水磨图，及故大丞相文懿张公第有《春江钓叟图》，上有南唐李煜金索书《渔父词》二首。《五代名画补遗》。《图画见闻志》二。《宣和画谱》八。

## 王齐翰

1. []{#唐轶三十六-王齐翰-1}
王齐翰，金陵人，事江南伪主李煜为翰林待诏。画道释人物，多思致。好作山林丘壑、隐岩幽卜，无一点朝市风埃气。开宝末，煜衔璧请命，步卒李赓者入佛寺中，得齐翰画罗汉十六轴，为商贾刘元嗣高价售之，载入京师，质于僧寺。后元嗣偿其所贷，愿赎以归，而僧以过期拒之，元嗣讼于官府。时太宗尹京，督索其画，一见大加赏叹，遂留画，厚赐而释之。阅十六日，太宗即位。后名《应运罗汉》。今御府所藏一百十有九。《宣和画谱》四。

## 丁　谦

1. []{#唐轶三十六-丁谦-1}
丁谦，晋陵人。初工画竹，后兼善果实园蔬。傅粉浅深，率有生意，虫蠹残蚀之状，具能模写，至使人扪之若有迹也。尝画葱一本，为江南李氏赏激，亲书「丁谦」二字于其上，盖欲别其非常画耳。其后寇准藏之，以为珍玩焉。今御府所藏三。《宣和画谱》二〇。

## 童　氏

1. []{#唐轶三十六-童氏-1}
妇人童氏，江南人也，莫详其世系。所学出王齐翰。画工道释人物。童以妇人而能丹青，故当时绅家妇女往往求写照焉。有文士题童氏画，诗曰：「林下材华虽可尚，笔端人物更清妍。如何不出深闺里，能以丹青写外边。」后不知所终。今御府所藏一。《宣和画谱》六。

## 李　冠

1. []{#唐轶三十六-李冠-1}
进士李冠子善吹中管，妙绝当代。上饶郡公尝闻于元宗，上甚欲召对，属淮甸多故，盘桓朞月，戎务日繁，竟不获见。出关日，李建勋赠一绝云：「韵如古涧长流水，怨似秋枝欲断蝉。可惜人间容易听，新声不到御楼前。」《南唐近事》。马令《南唐书》二四、陆游《南唐书》一七、《十国春秋》三二。　案：李冠子，《诗话总龟》前集二七引《南唐近事》、马、陆《南唐书》及《十国春秋》并作「李冠」。

## 申渐高

1. []{#唐轶三十六-申渐高-1}
金陵建国之初，军储未实，关市之利，敛率尤繁，农商苦之，而莫达于上。时属近甸亢旱日久，祈祷无应。上他日举觞苑中，宣示宰臣曰：「近京三五十里皆报雨足，独京师不雨，何邪？得非狱市之间，冤枉未伸乎？」诸相未及对，申渐高历陛而进曰：「雨惧抽税，不敢入京。」上因是悟之。翊日下诏，停一切额外税，信宿之间，膏泽告足。故知优旃漆城，那律瓦衣，不为虚矣。《南唐近事》（《靖康缃素杂记》七）。又《类说》二一引。《江表志》上。马令《南唐书》二五。陆游《南唐书》一七。《十国春秋》一二。参见李家明[1](#唐轶三十六-李家明-1)。

2. []{#唐轶三十六-申渐高-2}
见李昪[13](#唐轶三十四-李昪-13)、[14](#唐轶三十四-李昪-14)。

## 杨花飞

1. []{#唐轶三十六-杨花飞-1}
见李璟[6](#唐轶三十四-李璟-6)。

## 李家明

1. []{#唐轶三十六-李家明-1}
李家明，世为庐州西昌人。嗣主时，为乐部头，有学，解滑稽，善讽谏，为时所推。从嗣主游后苑，登于台观，盛望钟山雨，曰：「其势即至矣。」家明对曰：「雨虽来，必不敢入城。」嗣主怪而问之，家明曰：「惧陛下重税。」嗣主曰：「不因卿言，朕不知之。」遂令搉务降半而征之。及见牛晚卧树阴，嗣主曰：「牛且热矣。」家明曰：「臣不调，敢上绝句。」曰：「曾遇宁戚鞭敲角，又被田单火燎身。闲背斜阳嚼枯草，近来问喘更无人。」时左右宰臣皆惭，免冠谢罪。宋齐邱只产一子，辄死，齐邱哭之恸，逾月，自亲王宰寮勉之不止。家明谓主曰：「已能止之矣！大王当复厚赐。」王许诺，家明遂作大纸鸢，上书云：「欲兴唐祚革强吴，尽是先生设计谟。一个孩儿不得，让皇百口合何如。」乘风放之，度至齐邱第，遂绝其缕，令坠，齐邱见之，惭感而止。家明遂大获缗帛。后嗣主于苑中命元寮临池而钓，诸臣皆屡引其鳞，惟嗣主无所获。家明见其犹豫，乃曰：「臣昧死敢上刍荛。」曰：「玉甃金钩兴正浓，碧池春煖水溶溶。凡鳞不敢吞香饵，知道君王合钓龙。」嗣主因大喜，燕极懽而罢。及嗣主加王弟景达等官，而恩泽未及臣下，因赐享醼，家明乃入末，作二翁妇而出列坐，令其新妇，每进一饮一食皆辄拜献，而礼颇繁剧，翁妇怒而责之曰：「新妇自家官，自家家，何用烦拜耶！」嗣主闻之，曰：「孤为一方之主，而恩不覃于外，孤之过矣，家明之过亦宜乎！」因厚赐之，而加百官焉。先是，建州王延政与闽州兄延羲有隙，遂各称帝，嗣主遣将平之，俘延政及百官入建康，寻封王，遂命王公宰寮之属燕其第。时遣家明率乐部往，延政啬于贿赂，家明怒其寡，而讥之曰：「贱工无伎，大王优赐，不敢奉命。然告大王乞取一物。」延政曰：「吾家所有，唯汝之命。」家明曰：「大王平天冠今且无用，家明敢请之。」延政默然，惭恨而罢。自是怏怏发疾而卒。时家明母死，欲归葬，会嗣主听政之暇，坐于便殿，秉笔于琬琰上，闲书草字，家明因诈曰：「臣每窃学人署字，与之不疑。」嗣主曰：「卿能学孤为乎？」家明曰：「臣虽愚卤，愿効神踪。」嗣主乃于麻纸上大押字，命试学焉。家明得之，辄于草字上书云：「宣州于上供库钱支二百千付家明安厝母亲。」嗣主见之大笑，因而赐焉。从嗣主幸南都，时既划江，舟檝多从南岸，至赵屯，因辍乐停觞，北望皖公山，谓家明曰：「好青峭数峰，不知何名耶？」家明应声对曰：「龙舟轻飐锦帆风，正值宸游望远空。回首皖公山色翠，影斜不到寿杯中。」嗣主因惭，俛首而过。及后主嗣位，家明老而无宠焉。《江南野史》七。《江南野录》（《类说》一八、《诗话总龟》前集四八）。马令《南唐书》二五。《十国春秋》三二。参见申渐高[1](#唐轶三十六-申渐高-1)。

## 王感化

1. []{#唐轶三十六-王感化-1}
江南李氏乐人王感化，建州人，隶光山乐籍。建州平，入金陵教坊。少聪敏，未曾执卷而多识，善为词，口谐捷急，滑稽无穷。时本卿节帅更代饯别，感化前献诗曰：「旌旆赴天台，溪山晓色开。万家悲更喜，迎佛送如来。」至金陵，宴苑中有白野鹊，李璟令赋诗，应声曰：「碧岩深洞恣游遨，天与芦花作羽毛。要识此来栖宿处，上林琼树一枝高。」又《题怪石》凡八句皆用故事，但记其一联云：「草中误认将军虎，山上曾为道士羊。」《谈苑》（《诗话总龟》前集四八）。

2. []{#唐轶三十六-王感化-2}
杨文公《谈苑》载伶人王感化少聪敏，未尝执卷，而多识故实，口谐捷急，滑稽无穷。会中主引李建勋、严续二相游苑中，适见系牛于株枿上，令感化赋诗，应声曰：「曾遭宁戚鞭敲角，几被田单火燎身。独向残阳嚼枯草，近来问喘更何人？」因以讥二相也。又中主徙豫章，浔阳遇大风，中主不悦，命酒独酌。指北岸山问舟人，云皖公山，愈不怿。感化独前献诗曰：「龙舟万里架长风，汉武浔阳事正同。珍重皖公山色好，影斜不落寿杯中。」中主大悦，赐束帛。余读《江南野录》，载李家明事：当嗣主时为乐部头，能滑稽，善讽谏。亦载二诗，首尾大同小异。《咏牛》诗曰：「曾遭宁戚鞭敲角，又被田单火燎身。闲背斜阳嚼枯草，近来问喘更无人。」《龙舟》诗曰：「龙舟轻飐锦帆风，正值宸游望远空，回首皖公山色翠，影斜不到寿杯中。」嗣主因恸，俛首而过。《谈苑》以感化为建州人，《野录》以家明为庐州人；《谈苑》谓中主，《野录》谓嗣主，未详孰是。《靖康缃素杂记》七。

3. []{#唐轶三十六-王感化-3}
王感化善讴歌，声韵悠扬，清振林木，系乐部为歌板色。元宗嗣位，宴乐击鞠不辍。尝乘醉命感化奏《水调》词，感化唯歌「南朝天子爱风流」一句，如是者数四。元宗辄悟，覆杯叹曰：「使孙、陈二主得此一句，不当有衔璧之辱也。」感化由是有宠。元宗尝作《浣溪沙》二阕，手写赐感化，曰：「菡萏香销翠叶残，西风愁起碧波间。还与容光共憔悴，不堪看。　　细雨梦回清漏永，小楼吹彻玉笙寒。漱漱泪珠多少恨，倚栏干。」「手卷珠帘上玉钩，依前春恨锁重楼。风里落花谁是主，思悠悠。　　青鸟不传云外信，丁香空结雨中愁。回首绿波春色暮，接天流。」后主即位，感化以其词札上之。后主感动，赏赐感化甚优。马令《南唐书》二五。　案：歌「南朝天子爱风流」句，又作杨花飞事。参见李璟[6](#唐轶三十四-李璟-6)。

## 李廷珪

1. []{#唐轶三十六-李廷珪-1}
莆阳蔡君谟尝评李廷珪墨能削木，坠沟中，经月不坏。李超，易水人，唐末与其子廷珪亡至歙州，以其地多美松，因留居，以墨名家。本姓奚，江南赐姓李氏。珪或为邽，珪弟廷宽，男承宴、承安，男乂用，皆有闻易水。《渑水燕谈录》八。参见《墨史》上。

2. []{#唐轶三十六-李廷珪-2}
太祖下南唐，所得李廷珪父子墨，同他俘获物，付主藏籍收，不以为贵也。后有司更作相国寺门楼，诏用黑漆，取墨于主藏，车载以给，皆廷珪父子之墨。至宣和年，黄金可得，李氏之墨不可得也。《邵氏闻见后录》二八。

3. []{#唐轶三十六-李廷珪-3}
吴幵正仲家蓄唐以来墨，诸李所制，皆有之。云无出廷珪之右者，其坚利可以削木。渠书《华严经》一部，半用廷珪，才研一寸。其下四秩，用承宴墨，遂至二寸，则胶法可知矣。王彦若《墨说》云：「赵韩王从太祖至洛，行故宫，见架间一箧，取视之，皆李氏父子所制墨也。因尽以赐王。后王之子妇蓐中血运危甚，医求古墨为药，因取一枚，投烈火中，研末酒服即愈。诸子欲各备产乳之用，乃尽取墨煅而分之。自是李氏墨世益少得云。」《鸡肋编》下。

## 吴廷绍

1. []{#唐轶三十六-吴廷绍-1}
吴廷绍为太医令，不甚知名。烈祖喉中痒涩，进药无验，廷绍进楮实汤，服之顿愈。宰相冯延巳尝病脑痛，医工旁午，累日不痊。及廷绍至，先诘其家人曰：「相公酷嗜何物？」对曰：「每食山鸡、鹧鸪。」廷绍进姜豆汤一服，立差。群医默志其方，他日以楮实治喉痒，以姜豆治脑痛，皆无効。或问其故，廷绍曰：「烈祖常服饵金石，吾故以木之阳实胜之，木王则金绝矣。冯公嗜山鸡、鹧鸪，二鸟皆食乌头、半夏，姜豆乃解其毒尔。」群医大服。马令《南唐书》二四。陆游《南唐书》一七。《十国春秋》三二。

## 聂氏女

1. []{#唐轶三十六-聂氏女-1}
太平县聂氏女，方十三，随母采薪，母为暴虎搏去，蹲之将食，女持刃，自后跳虎脊交抱，连割其颈，虎奋掷不脱，遂自困死。女舍之，归告乡人，共收母尸。《江表志》中。《十国春秋》二九。

## 王栖霞

1. []{#唐轶三十六-王栖霞-1}
烈祖夜坐南薰阁，召见道士王栖霞，问：「何术可致太平？」栖霞对曰：「治身治心，乃治家国之本。今升下饥嗔饱喜尚不能节，何以福及苍生？」是时元宗母宋后在帘中听之，叹为至语，赐以金帛，栖霞皆不受。所居玄真观西北陂泽中有高树，栖霞尝于其上焚拜奏章。烈祖欲为之建坛，栖霞曰：「建国之初，经用不足，不宜营此闲务。」《江南余载》上。《续世说》一。《十国春秋》三四。

## 耿先生

1. []{#唐轶三十六-耿先生-1}
耿先生者，江表将校耿谦之女也。少而明慧，有姿色，颇好书，稍为诗句，往往有嘉旨，而明于道术，能拘制鬼魅，通于黄白之术。变怪之事，奇伟恍惚，莫知其何从得也。保大中，江淮富盛，上好文雅，悦奇异之事，召之入宫。盖观其术，不以贯鱼之列待，特处之别院，号曰先生。先生常被碧霞帔，见上多持简，精彩卓逸，言词朗畅，手如鸟爪，不便于用，饮食皆仰于人。复不喜行，宫中常使人抱持之。每为诗句，题于墙壁，自称北大先生，亦莫知其旨也。先生之术不常，的然发扬于外，遇事则应，暗然而彰，上益以此重之也。《江淮异人录》。

2. []{#唐轶三十六-耿先生-2}
先生后有孕，一日谓上曰：「妾此夕当产，神孙圣子诚在此耳。请备生产所用之物。」上悉为设之，益令宫人宿于室中。夜半烈风震霆，室中人皆震惧，是夜不复产。明旦，先生腹已消如常人。上惊问之，先生曰：「昨夜雷电中生子，已为神物持去，不复得矣。」先生嗜酒，至于男女大欲，亦略同于常。后亦竟以疾终。《江淮异人录》。《南唐近事》。《续博物志》三。马令《南唐书》二四。陆游《南唐书》一七。《十国春秋》三四。

3. []{#唐轶三十六-耿先生-3}
宫中忽失元敬宋太后所在，耿亦隐去，凡月余，中外大骇。有告者云：「在都城外二十里方山宝华宫。」元宗亟命齐王景遂往迎太后，见与数道士方酣饮，乃迎还宫。道士皆诛死，耿亦不复得入宫中，然犹往来江淮。后不知所终。金陵好事家至今犹有耿先生写真云。陆游《南唐书》一七。《十国春秋》三四。

## 许　坚

1. []{#唐轶三十六-许坚-1}
许坚、不知何许人，遇酒筵，不问尊卑，远近必到，乘兴只三五杯便去。性嗜鱼，将鱼火上旋炙，熟处即吃，生处复炙，殊不去其鳞肠。每和巾带入溪涧内浴度目浸身，出水即于风日中坐候干。其衣服多有黤气，人恶之。或有人与物，忻然而受，将散与贫者。多于梦中吟诗。宿溧阳县灵泉精舍，僧出白字韵，请留诗。其僧对榻，见熟睡至晚起，出七言诗云：「近枕吴溪与越峰，前朝恩锡云泉额。竹林晴见雁塔高，石室曾栖几禅伯。荒碑字没秋苔深，古池香泛荷花白。客有经年别故林，落日猿啼情脉脉。」太平兴国九年，自茅山再游庐山，于方先生房内安下。至夜深，常与数人谈笑，人疑听，坚已知之，高声云：「不得来，不得来。」今在洪州西山或吉州玉笥山。《郡阁雅谈》（《诗话总龟》前集四六）。

2. []{#唐轶三十六-许坚-2}
许坚，江左人，为性薮野，似非今之人。年高，绝不知晓人事，少言，人不问，终日不启口。多居三茅山，不知年岁，形容不变。好餐鱼，能为诗，多谈神僊事。题茅山观曰：「尝恨清风千载郁，洞天今得恣游遨。松楸古色玉坛静，鸾鹤不来青帝高。茅氏井寒丹已化，玄宗碑断梦仍劳。分明有个长生路，休向红尘叹二毛。」早年，坚以时事干江南李氏，人讶其狂戆，以为风恙，莫与之礼。以一绝上舍人徐铉云：「几宵烟日锁楼台，欲寄侯门荐祢才。满面尘埃人不识，谩随流水出山来。」因拂衣归隐。今尚在，隐迹江淮间。《雅言杂载》（《诗话总龟》前集四六）。

3. []{#唐轶三十六-许坚-3}
许坚，不知其家世。或曰晋长史穆之裔。形陋而怪，或寓庐阜白鹿洞桑门道馆，行吟自若。帻巾芒𪨗，短襕至骭。亦无赍装，唯自负布囊，常括不解。每沐浴，不脱衣，就谿涧，出而暵之。或问其故，则言：「天象昭布，虽白昼，亦常参列，人自昧之尔。其可裸裎乎？」坚癖嗜鱼，或得大鱼，则全体而烹，不加醯盐，熟即啗之。游溧阳下山寺，吟诗曰……后或居茅山，或入九华，适意往返，人不能测。旧与樊若水相善。若水北度后，因转挽于江南，遇坚于简寂观，勉之以仕，则颦蹙不答。坚尝至阳羡，人不之识，一日涉西津，凌波阔步，若平地然。众昉神之，不知其所在云。马令《南唐书》一五。《十国春秋》三四。

## 文　益

1. []{#唐轶三十六-文益-1}
宋太祖将问罪江南，李后主用谋臣计，欲拒王师。法眼禅师观牡丹于大内，因作偈讽之曰：「拥毳对芳丛，由来趣不同。发从今日白，花似去年红。艳曳随朝露，馨香逐晚风。何须待零落，然后始知空！」后主不省。王师旋渡江。《冷斋夜话》一。　案：文益卒后谥大法眼。

## 谦　光

1. []{#唐轶三十六-谦光-1}
僧谦光，金陵人也，素有才辨，江南国主以国师礼之。然无羁检，饮酒如常，国主无以禁制，而又于诸肉中尤嗜鹅鼈。国主常以从容，语及释氏果报，且问，曰：「老僧无他愿，但得鹅生四只腿，鼈长两重裙，足矣！」国主大笑。显德中，政乱，国主犹晏然，不以介意。一旦，因赏花，命谦光赋诗，因为所讽。诗云：「拥衲对芳丛，由来事不同。鬓从今日白，花似去年红。艳冶随朝露，馨香逐晓风。何须对零落，然后始知空。」《五代史补》五。

## 谦　明

1. []{#唐轶三十六-谦明-1}
僧谦明嗜酒，好为诗。独居一室，每日铛中煮肉数斤，醇酒一壶，不俟烂熟，旋割旋饮，以此为常。尝中秋咏月云：「迢迢东海出，渐渐入云衢。此夜一轮满，清光何处无。」乘兴，遂子夜鸣钟。烈祖闻之，不罪也，召问其所求，对曰：「唯愿鹅生四脚，鼈著两裙。」《江南余载》下。

# 唐人轶事汇编卷三十七

## 王　建

1. []{#唐轶三十七-王建-1}
伪蜀先主建，许州舞阳人也。世为饼师。……其后为忠武军部将，讨尚君长于山东，力战马毙，剖之得蛇于马腹，由是自负。建初以唐朝之命，析黎、雅、邛、蜀四州为永平军节度，旋领两川，封蜀王。及梁太祖受禅，乃僭大号，梁祖以其俱为唐朝勋旧，不敢傲之，又以岐陇不附，欲假建为腹背之患，乃与之通和，使介交质，情好尤笃。建初复书于梁祖曰：「七十州自可指挥，八千里罕因开拓。」又曰：「俱非恃强逼禅，皆以行道济时」云。建在位，有汉州人郭迥，耕得古铜牌以献，有王建、王元膺以下六十余字。建乃改其长子名元膺，以应其事。识者曰：「膺者，胸也；胸者，凶也；皆非吉兆。」俄而元膺以延巧之夕，将请建宴于东宫，遂谋作乱，事发，元膺伏诛。乃立其少子郑王衍，是为后主。建在伪位十有二年，凡五改元，曰武成、曰永平、曰通正、曰天汉、曰光天。仍以其伪号易钱文而铸之。今恶钱中尚有。建急于督责，虽仓廪充溢，而聚敛不已。蜀中每春三月为蚕市，至时货易毕集，阛阓填委，蜀人称其繁盛。而建尝登楼望之，见其货桑栽者不一，乃顾左右曰：「桑栽甚多，傥税之，必获厚利。」由是言出于外，民惧，尽伐其桑柘焉。建末年苦于痢疾，疼楚尤剧，但坐锦囊，而疾中顾左右曰：「我见百姓无数列于床前，诟我曰『重赋厚敛，以至我伤害而死，今已得诉于帝矣。』」建曰：「我实不知外间如此，今如之何？」未几而殂。《五国故事》上。

2. []{#唐轶三十七-王建-2}
王蜀太祖与晋太师晖共为恶友，悉生许下，长而贫乏，姓名无闻。潜攻许昌县民家，事发，太祖与晋俱遁武阳古墓中。《鉴诫录》四。

3. []{#唐轶三十七-王建-3}
王建在许下时，尤不逞，尝坐事遭徒，但无杖痕尔。及据蜀，得马涓为从事，涓好诋讦，建恐为所讥，因问曰：「窃闻外议以吾曾遭徒刑，有之乎？」涓对曰：「有之。」建恃无杖痕，且对众，因袒背以示涓曰：「请足下试看，有遭杖责而肌肉如是耶？」涓知其诈，乃抚背而叹曰：「大奇，当时何处得此好膏药来？」宾佐皆失色，而涓晏然。《五代史补》一。　案：马涓，当为「冯涓」之误。

4. []{#唐轶三十七-王建-4}
僧处弘习禅于武当山，王建微时贩鹾于均、房间，仍行小窃，号曰「贼王八」。处弘见而勉之曰：「子他日位极人臣，何不从戎别图功业，而夜游昼伏，沾贼之号乎？」建感之，投忠武军。后建在蜀，弘拥门徒入蜀，为搆精舍以安之，即弘觉禅院也。《北梦琐言》（《广记》二二四）。

5. []{#唐轶三十七-王建-5}
蜀王先主微时，于军中同火幕有张卒，忘其名，曾与先主赌博，以刀打破先主头，时号张为「 子」。他日先主忽思前事，特授戎州刺史。《实宾录》一三。

6. []{#唐轶三十七-王建-6}
王建初起军中，隐语代器械之名，以犯者为不祥，至孟氏时犹有能道其略者。剑曰「夺命龙」，刀曰「小逡巡」，鎗曰「肩二」，斧曰「铁餻糜」，甲曰「千斤使」，弓曰「潘尚书」，弩曰「百步王」，箭曰「飞郎」，鼓曰「圣牛儿」，锣曰「响八」，旗曰「愁眉锦」，铁蒺藜曰「冷尖」。《清异录》下。

7. []{#唐轶三十七-王建-7}
唐僖宗皇帝播迁汉中，蜀先主建为禁军都头，与其侪于僧院掷骰子，六只次第相重，自么至六，人共骇之。他日霸蜀，因幸兴元，访当时僧院，其僧尚在，问以旧事，此僧具以骰子为对，先主大悦，厚赐之。《北梦琐言》（《广记》三七四）。

8. []{#唐轶三十七-王建-8}
韦昭度招讨陈敬瑄时，蜀帅顾彦晖为副，王先主为都指挥使。三府各署幞寮，皆是朝达子弟，视王先主蔑如也。先主侍从髠发行，黥面札腕，如一部鬼神。其辈以先主兢肃，顾公详缓，一时失笑而散。先主归营，左右以此为言，亦自大笑。他日克郪城，轻薄幙寮皆害之。《北梦琐言》（《广记》二六六）。

9. []{#唐轶三十七-王建-9}
见韦昭度[4](#唐轶二十七-韦昭度-4)。

10. []{#唐轶三十七-王建-10}
伪蜀先主王建始攻围成都，三年未下，其纪纲之仆有无赖轻生勇悍者百辈，人莫敌也。建尝以美言啗之曰：「西川号为锦花城，一旦收尅，玉帛子女恣我儿辈快活也。」他日，陈敬瑄、田令孜以城降。翌日赴府，预戒骄暴诸子曰：「我与尔累年战鬬，出死入生，来日便是我一家也。入城之后，但管富贵，即不得恣横。我适来差张勍作斩斫马步使，责办于渠，汝辈不得辄犯。若把到我面前，足可矜恕。或被当下斩却，非我能救。」诸子闻戒，各务戢敛。然张勍胸上打人，堆叠通衢，莫有敢犯。识者以建能戒能惜，不陷人于刑，仁恕之比也。《北梦琐言》（《广记》一九〇）。

11. []{#唐轶三十七-王建-11}
见常重胤[1](#唐轶三十七-常重胤-1)。

12. []{#唐轶三十七-王建-12}
王蜀普慈公主出降秦州节度使李令中继崇，即秦王茂贞之犹子也。初，王太祖欲兴师取天水，而计未成，因问大夫冯涓，涓对曰：「臣闻兴师者残兵力，虚府库，弊群畜，损弓甲，攘桑农，动德义，兴诈伪，故损国害人，莫先于用兵也。方今梁王朱全忠霸盛，强据两京，料其先取河东。河东，梁之敌国也，势不两立。傥一虎为雄，率天下之众，一举西来，纵葛亮重生，五丁复出，无以泥封大散，石鏁剑门。今秦庭实蜀之巨屏也，去其屏，窥见庭馆焉。莫若与秦王和亲，稍稍以麻布茗草给之，不伤于大义，济之以小利。蜀但训兵秣马，固敌料强，足可以保天禄于三川，固子孙于万叶。潜令公主探其机密，窥彼室家，俟便攻之，一举而获可也。」帝曰：「甚善。」是时秦王遣使求亲，遂以普慈公主而许之，于是成其姻好。公主出降也，小宫一帑之资以为妆奁服翫之饰，而导从华丽，已逾千里。秦王以陇右之地贫薄，不产丝麻，请西向称臣，希六万众春冬之赐。太祖又用冯涓之计，许之茶布，请自备人力而迎。秦王大喜，率强丁及驴马，悉遣入蜀般取。其来也，载青盐、紫草，蜀得其厚利焉。其去也，载白布、黄茶，秦得麄货矣。每来，驻泊周岁而还。阁道崎岖，江溪壅滞，人畜疲乏，踣卧道涂。是时秦卒太半不还，遂止西来之役。李驸马继崇久镇天水，与季父秦王常持两端。普慈公主密使阉人宋内侍光嗣绢书封事而达太子，备述驸马常骄矜，每多沈湎，或淫诛嬖妾，或醉害贤良，兵力方微，民心思乱，愿归侍省，免死危邦。事达宸聪，六宫恸哭。太祖遂诈以后薨，遣使暂迎公主。公主既至，不复归秦。蜀遣大将军许太师宗播将兵五万，与秦人战于金沙，秦人大败，于是获其城邑，遂迎驸马，及降无敌王刘知俊，并战将郭守迁、郭守存、李彦德、聂𪻺、孙礼、陈彦词、毛昌业、邵云等五十余员，大马三千余匹，兵士九千户六万，悉归于蜀。至同光三年，秦宾后唐，蜀遂亡国。蜀咸康元年是唐同光三年。是无巨屏矣。乃知冯君之口信不虚开矣！《鉴诫录》四。

13. []{#唐轶三十七-王建-13}
见冯涓[5](#唐轶三十七-冯涓-5)。

14. []{#唐轶三十七-王建-14}
伪蜀王先主未开国前，西域僧至蜀，蜀人瞻敬，如见释迦。舍于大慈三学院。蜀主复谒坐于厅。倾都士女就院，不令止之。妇女列次礼拜，俳优王舍城飘言曰：「女弟子勤苦礼拜，愿后身面孔，一切似和尚。」蜀主大笑。《北梦琐言》（《广记》二五二）。《群居解颐》（张本《说郛》三二、陶本《说郛》二四）。

15. []{#唐轶三十七-王建-15}
红楼，先主所建，彩绘华侈。初，颍川人华洪随先主入蜀，赐姓王，名宗侃，至是造红楼，城中人相率来观曰：「看画红楼。」先主以为应华洪之谶，乃诛之。《成都古今记》（张本《说郛》四）。　案：宗侃，据《十国春秋》三九，当为宗涤。

16. []{#唐轶三十七-王建-16}
周德权，汝南人，建之妻弟。从建入蜀，以战功累迁眉州刺史。梁祖既篡，德权上表曰：「案谶文：『李祐西王逢吉昌，土德兑兴丹莫当。』李祐者，唐主也；西王者，王氏兴于西方也；丹莫当者，丹，朱也，言朱梁不敢与殿下抗也。愿稽合天命，仰膺宝箓，使天地有主，人神有依。」建大悦，曰：「成我者，叔舅也。」《蜀梼杌》上。《十国春秋》四〇。

17. []{#唐轶三十七-王建-17}
蜀王建属兔，于天祐四年丁卯岁僭即帝位，乃以「兔子上金床」之谶，遂以金饰所坐，复谓左右曰：「朕承唐，以金德王，踞此床，天下孰敢不宾者乎！」闻者皆嗤之。《洛中纪异录》（张本《说郛》二〇、陶本《说郛》四九）。

18. []{#唐轶三十七-王建-18}
王建之僭号也，惟翰林学士最承恩顾，侍臣或谏其礼过，建曰：「盖汝辈未之见也。且吾在神策军时，主内门鱼钥，见唐朝诸帝待翰林学士，虽交友不若也。今我恩顾，比当时才有百分之一尔，何谓之过当耶？」论者多之。《五代史补》一。《十国春秋》三六。

19. []{#唐轶三十七-王建-19}
西川自唐刘辟搆逆后，久无干戈，人不习战。每岁诸道差兵屯戍大渡河，蛮旗才举，望风而溃。咸通中，长驱直抵府城，居人有扃户而拒之，蛮亦不敢扣门也。尝有一蛮迷路入广都县村墅，里人相率数百辈叫噪而逐之，蛮一回顾，却走如堵墙崩焉，自昼及暝，终不能擒致。其怯懦如此。王蜀先主时，云南寇蜀，蜀军勇锐欲吞之，俘擒噉食，不以为敌。与向前之兵，百倍其勇也。《北梦琐言》五。

20. []{#唐轶三十七-王建-20}
邛黎之间有浅蛮焉，世袭王号，曰刘王、杨王、郝王。岁支西川衣赐三千分，俾其侦云南动静，云南亦资其觇成都盈虚，持两端而求利也。每元戎下车，即率界上酋长诣府庭，号曰参元戎。上闻自谓威惠所致。其未参间，潜禀于都押衙，且俟可否。或元戎慰抚大将间，稍至乖方，即教其纷纭。时帅臣多是文儒，不欲生事，以是都押赖之。亦要姑息。蛮凭陵，若无亭障，抑此之由也。王建始镇蜀，绝其旧赐，斩都押衙山行章以令之。邛峡之南，不立一堠，不戍一卒，十年不敢犯境。末年，命大将许存征蛮，为三王泄漏军机，于是召三王而斩之，时号因断也。昔日之患三王，非不知也，时不利也。故曰：有非常之功，许公之谓也。《北梦琐言》（《广记》一九〇）。

21. []{#唐轶三十七-王建-21}
余闻宗弼亲吏曹处琪言：建疑信王暴卒，唐文扆与徐妃、张格阴谋使尚食进鸡烧饼因置毒。建疾困，大臣魏弘夫等请诛文扆。建曰：「太子好酒色，苦不克负荷，幸无杀之。徐氏兄弟勿与兵权。」言讫，长吁而逝。《北梦琐言》（《通鉴考异》二九）。

22. []{#唐轶三十七-王建-22}
西川衞前军将李思益者，所著衣服莫非华焕纤丽，蜀先主左右羡而怪之，先主曰：「李思益一副衣裳大有所费，是要为我光扬军府，仰与江货场勾当，俾其作衣装也。」先主又于作院见匠人裹小朵帽子，前如鹰嘴，后露脑枕，怪而截其嘴也。又登楼见行人戴 席帽，云：「破头烂额，是何好事？」然自务俭素，爱浄洁，皆此类也。《北梦琐言》一二。《十国春秋》三六。

23. []{#唐轶三十七-王建-23}
王太祖自利、阆起兵，以至益州为帝。唐太师道袭，阆苑人也，美眉目，足机智，自童年亲事太祖，及太祖得蜀，遂主枢衡。勋业既高，恩宠弥厚。是时太祖与秦庭李大王茂贞方结姻好，遽因小闲交兵，遂选腹心，以安梁汉，唐公于是出镇焉。帝御大安楼亲送，及见，唐公将别，帝颇动容，侍从宫娥，无不弹泪。太祖御制赠别以赐唐公，议者以鱼水之欢无出于此。诗曰：「丱岁便将为肘腋，二纪何曾离一日。更深犹尚立案前，敷奏柔和不伤物。今朝荣贵慰我心，双旌引向重城出。褒斜旧地委勋贤，从此生灵永泰息。」《鉴诫录》五。

24. []{#唐轶三十七-王建-24}
见贯休[5](#唐轶三十-贯休-5)、[6](#唐轶三十-贯休-6)。
25. []{#唐轶三十七-王建-25}
见贯休[5](#唐轶三十-贯休-5)、[6](#唐轶三十-贯休-6)。

26. []{#唐轶三十七-王建-26}
见卢延让[5](#唐轶三十-卢延让-5)。

27. []{#唐轶三十七-王建-27}
王建召山南节度王宗侃责之曰：「汝今又狂率，岂不畏赫雷乎！」赫雷，建刀名也。《外史梼杌》（《海录碎事》一四）。《十国春秋》三九。

## 徐　妃

1. []{#唐轶三十七-徐妃-1}
前蜀徐公耕二女，美而奇艳。初，太祖搜求国色，亦不知徐公有女焉。徐写其女真以惑太祖，太祖遂纳之，各有子焉。长曰翊圣太妃，生彭王；次曰顺圣太后，生后主。后主性多狂率，不守宗祧，频岁省方，政归国母，多行教令，淫戮重臣。顷者，姊妹以巡游圣境为名，恣风月烟花之性，驾辎𫐌于绿野，拥金翠于青山，倍役生灵，颇销经费。凡经过之所，宴寝之宫，悉有篇章刊于玉石。自秦汉以来，妃后省巡，未有富贵如兹之盛者也。《鉴诫录》五。《豪异秘纂》（张本《说郛》三四）。

## 王　衍

1. []{#唐轶三十七-王衍-1}
衍即伪位，荒淫酒色，出入无度。尝以缯彩数万段结为彩楼山，上立宫殿亭阁，一如居常栋宇之制。衍宴乐其中，或逾旬不下。又别立一彩亭于山前，列以金银锜釜之属，取御厨食料烹燀于其间，衍凭彩楼以视之，谓之「当面厨」。彩山之前，复穿一渠以通其宫中。衍乘醉，夜下彩山，即泛小龙舟于渠中，使宫人乘短画船，倒执炬蜡千余条，逆照水面，以迎其船，歌乐之声，沸于渠上，及抵宫中，复酣宴至晓。彩楼山遇风雨霜雪所损，乃重易之，无所爱惜。又好击鞠，常引二锦障以翼之，往往至于街市，衍为步障所蔽而亦不知。乃齐东昏高障之类也。好戴大裁帽，盖欲混己，而人以为泥首包羞之兆耳。衍好烧香，沈檀兰麝之类芬馥氤氲，昼夜不息。既而厌之，乃取皂角烧之。其奢纵皆此类也。初，建立衍为嗣，铸铜钟于佛寺虚悬之，其声洪远，建乃谓其下曰：「吾立此钟，为立太子故也。今声洪远，是必东宫将来之庆。」俄而才及八日，其钟殒地，龙首摧落，建闻之不怿。衍袭伪号果八年而亡国。衍之末年，率其母后等同幸青城，至成都山上清宫。随驾宫人皆衣画云霞道服，衍自制《甘州曲》辞，亲与宫人唱之曰：「画罗裙，能结束，称腰身。柳眉桃脸不胜春。薄媚足精神。可惜许，沦落在风尘。」宫人皆应声而和之。衍之本意，以神仙而在凡尘耳。后衍降中原，宫妓多沦落人间，始验其语。初，庄宗即位，与通好，命客省使李严使于蜀。衍建上清道宫，塑元元及唐朝列帝宫中，伪尊王子晋为圣祖至道玉宸皇帝，塑其形，仍塑建与衍侍立其侧，召严以观之。衍因备法驾，行朝谒献享之礼，而亦享唐之列圣。蜀人以为朝唐之列圣，盖归中原之兆也。谒享之日，蜀中士女夹道观之，珠翠帘幕，为之照耀。及严回，乃言可取之状。《五国故事》上。《续世说》九。《该闻录》（《分门古今类事》一三）。

2. []{#唐轶三十七-王衍-2}
衍北巡，以宰相王锴判六军诸衞事，旌旗戈甲百里不绝。衍戎装，披金甲，珠帽锦袖，执弓挟矢，百姓望之，谓如灌口神。《蜀梼杌》上。《十国春秋》三七。

3. []{#唐轶三十七-王衍-3}
泛舟巡阆中，舟子皆衣锦绣，衍自制《水调银汉曲》，命乐工歌之。郡民何康女有美色，将嫁，衍取之，赐其夫家百缣，其夫一恸而卒。《蜀梼杌》上。《外史梼杌》（《类说》二七）。《十国春秋》三七。

4. []{#唐轶三十七-王衍-4}
见韩昭[2](#唐轶三十七-韩昭-2)。

5. []{#唐轶三十七-王衍-5}
〔干德四年三月〕，禁百姓不得带小帽。衍好私行，往往宿于倡家，饮于酒楼，索笔题曰「王一来」云。恐人识之，故令民间皆带大帽。四月，流军使王承纲于茂州。衍尝私至承纲家，悦其女有美色，欲私之，承纲言已许嫁，将适人，衍不从，遂取入宫。潘昭与承纲有隙，奏其出怨言，故被贬。女闻承纲得罪，剪发求赎其罪，不从，乃自缢死。《蜀梼杌》上。

6. []{#唐轶三十七-王衍-6}
〔干德五年〕重阳，宴群臣于宣华苑，夜分未罢。衍自唱韩琮《柳枝词》曰：「梁苑隋堤事已空，万条犹舞旧春风。何须思想千年事，谁见花入汉宫。」内侍宋光浦咏胡曾诗曰：「吴王恃霸弃雄才，贪向姑苏醉绿醅。不觉钱塘江上月，一宵西送越兵来。」衍闻之不乐，于是罢宴。《蜀梼杌》上。《唐诗纪事》七一。《十国春秋》四六。

7. []{#唐轶三十七-王衍-7}
〔干德〕五年三月上巳，宴怡神亭，妇女杂坐，夜分而罢。衍自执板唱《霓裳羽衣》及《后庭花》、《思越人》曲。《蜀梼杌》上。

8. []{#唐轶三十七-王衍-8}
〔干德六年〕九月，唐庄宗遣李稠来通好，市珍玩锦绣，衍不许，以马落草。庄宗怒曰：「衍岂免落草乎？」《蜀梼杌》上。

9. []{#唐轶三十七-王衍-9}
〔咸康元年〕三月，衍朝永陵，自为尖巾，民庶皆效之。还宴怡神亭，嫔妃妾妓皆衣道服，莲花冠髽髻为乐，夹脸连额渥以朱粉，曰「醉妆」，国人皆效之。《蜀梼杌》上。

10. []{#唐轶三十七-王衍-10}
有唐「十在」，著自简编，为古今之美谈，显君臣之强盛。林员外屖亦著前蜀《十在》，行自闾阎，明其祸乱之胎，示以君臣之丑，虽为谤讪，深鉴是非。虑坠斯文，辄编于此。其文曰：咸康元年，蜀主临轩，龙颜不悦，群臣失色，罔知所安。时有特进、检校太傅顾在珣越班奏曰：「臣闻主忧臣辱，主辱臣死，今圣虑怀忧，臣等请罪。」帝曰：「北有后唐霸盛，南有蛮蜑强良，朕虽旰食宵衣，纳隍轸虑，此不能兴师吊伐，彼不能臣子来王，恐社稷不安，为子孙之患，是以忧尔。」在珣奏曰：「只如兴土木于禁中，选骁雄于手下；迥持斧钺，出镇藩篱；饰宫殿于遐方，命銮舆而远幸；为衅之兆，为祸之元，有王承休在。摧挫英雄，吹扬佞媚；全无斟酌，谬处腹心；断性命於戏翫之间，戮仇雠于枢机之下；有功劳而皆弃，非贿赂而不行，有宋光嗣在。受先皇之付嘱，为大国之栋梁；既不输忠，又不能退；恣一门之奢侈，任数子之骄矜；徒为饕餮之人，实非社稷之器，有王宗弼在。迥彻烟霄，殊非謇谔；兴乱本逞章程之妙，说奸谋事颊舌之能；立致倾亡尚居左右，有韩昭在。常加惨毒，每恣贪残；焚𦶟军营，要宽私第；不道喧腾于众口，非违信任于愚怀，有欧阳晃在。酷毒害民，加刑聚货；叨为郡守，实负天恩。疮痍已徧于阳安，蒙蔽由凭于内密，有田鲁俦在。为君王之元舅，受保傅之尊官；但务奢华，不思辅弼；第宅迥同于上苑，珠珍未满于贪心，有徐延琼在。出为留守，入掌枢机；无谔谔以佐君，但唯唯而徇旨，有景润澄在。搜求女色，悦畅宸襟；常叨不次之恩，每冒无厌之宠；敷对唯夸于辩博，佐时不察于经纶；素非忠贤，实为忝窃，有严凝月在。唱亡国之音，衒趋时之伎；每为巫觋，以翫圣明；致君为桀纣之年，昧主乏唐虞之化，有臣在。陛下任臣如此，何忧社稷不安！」帝闻所奏，大悦龙颜，于是赐顾在珣绢五百匹，进加右金吾衞将军、开府仪同三司、检校太尉，仍令所司编入史记。《鉴诫录》七。《蜀梼杌》上。《十国春秋》四三。　案：林屖，《蜀梼杌》、《十国春秋》作「林罕」。

11. []{#唐轶三十七-王衍-11}
王衍在蜀，好私行，恐人识之，令民戴大帽，又禁民戴危脑帽，狭小，俛首即坠。又衍朝永陵，自为尖巾，士民皆效之，皆服妖也。又每宴怡神亭，妓妾皆衣道衣，莲花冠，酒酣，免冠，髽髻为乐，因夹脸连额，渥以朱粉，号曰「醉妆」，此与梁冀、孙寿事颇相类。后衍又与母同祷青城山，宫人毕从，皆衣云霞画衣，衍自制《甘州词》，令宫人歌之，闻者凄怆。又衍造上清宫成，塑玄元皇帝及唐诸帝像，衍躬自荐享，城中士女游观阗咽，谓之「寻唐魂」，后国亡归唐，至秦川驿遇害。《青箱杂记》七。

12. []{#唐轶三十七-王衍-12}
王后主咸康年，昼作鬼神，夜为狼虎，潜入诸宫内，惊动嫔妃，老小奔走，往往致卒。或狂游玉垒，书「王一」于倡楼，或醉幸青城，溺内家于灌口。数涂脂粉，频作戎装。又内臣严凝月等竞唱《后庭花》、《思越人》，及搜求名公艳丽绝句，隐为《柳枝词》。君臣同座，悉去朝衣，以昼连宵，弦管喉舌相应。酒酣，则嫔御执卮，后妃填辞，合手相招，醉眼相盼，以至履舄交错，狼籍杯盘。是时淫风大行，遂亡其国。《鉴诫录》七。

13. []{#唐轶三十七-王衍-13}
蜀后主自裹小巾，卿士皆同之。官妓多衣道服，簪莲花冠，每侍燕酣醉，则容其同辈免冠，髽然其髻，别为一家之美。因施胭脂，粉颊莲额，号曰醉妆。国人效之。又作歌词云：「这边走，那边走，只是寻花柳。那边走，这边走，莫厌金樽酒。」又嬖佞韩昭、顾珣、潘迎等为狎客，竞扠手摇头令。唐师入境，遏其报而游幸，师至利州方知。将士纷然曰：「且打扠手摇头。」念周宣帝作歌曰：「自知身命促，把烛夜行游。」令宫女连臂踏脚而歌，亦前歌之类。《北梦琐言》（《诗话总龟》前集二二）。又《类说》四三引。

14. []{#唐轶三十七-王衍-14}
蜀衍荒于游幸，乃造平底大车，下设四卧轴，每轴安五轮，凡二十轮，牵以骏马，骑去如飞，谓之「流星辇」。《清异录》下。

15. []{#唐轶三十七-王衍-15}
王衍伶官家乐侍燕，小池水澄天见，家乐应制云：「一段圣琉璃。」《清异录》上。

16. []{#唐轶三十七-王衍-16}
魏王继岌奉命伐蜀，王衍苑马数百，皆逸足也，继岌犹比选之，得二十许疋，格赏不可言。《清异录》上。

17. []{#唐轶三十七-王衍-17}
蜀后主王衍宦官王承休，后主以优笑狎暱见宠，有美色，恒侍少主寝息，久而专房。承休多以邪僻奸秽之事媚其主，主愈宠之。与韩昭为刎颈之交，所谋皆互相表里。承休一日请从诸军拣选官健，得骁勇数千，号龙武军，承休自为统帅，并特加衣粮，日有优给。因乞秦州节度使，且云：「愿与陛下于秦州采掇美丽。」且说秦州之风土，多出国色，仍请幸天水。少主甚悦，即遣仗节赴镇，应所选龙武精锐，并充衙队从行。到方镇下车，当日毁拆衙庭，发丁夫采取材石，创立公署使宅，一如宫殿之制。兼以严刑峻法，妇女不免土木之役。又密令彊取民间子女，使教歌舞伎乐，被获者，令画工图真及录名氏，急递中送韩昭，昭又密呈少主。少主覩之，不觉心狂，遂决幸秦之计。因下制曰：「眹闻前王巡狩，观土地之惨舒；历代省方，慰黎元之傒望。西秦封域，远在边隅，先皇帝画此山河，历年征讨，虽归王化，未浃惠风。今耕稼既属有年，军民颇闻望幸，用安疆埸，聊议省巡。朕选取今年十月三日幸秦州。布告中外，咸使闻知。」由是中外切谏不从。母后泣而止之，以至绝食。前秦州节度判官蒲禹卿叩马泣血，上表谏曰……后主竟不从之。韩昭谓禹卿曰：「我取汝表章，候秦州回日，下狱逐节勘之，勿悔。」至十月三日，发离成都。四日到汉州。凤州王承捷飞驿骑到秦云：「东朝差兴圣令公，统军十余万，取九月到凤州。」少主犹谓臣下设计要沮其东行，曰：「朕恰要亲看相杀，又何患乎？」不顾而进。……洎至利州，已闻东师下固镇矣。旬日内，又闻金牛败卒塞硖而至。其时蜀师十余万，自绵汉至于深渡千余里，首尾相继，皆无心鬭敌。遣使臣逼促，则回枪刺之，曰：「请唤取龙武军相战，不惟勇敢，况且偏请衣粮。我等拣退不堪，何能相杀！」实无奈何，十月二十九日狼狈而归，于栈阁悬险溪岩壑之中，连夜继昼，却入成都。康延孝与魏王继踵而入，少主于是树降。东军未入前，王宗弼杀韩昭、枢密使宋光嗣、景润澄、宣徽州使李周辂、欧阳冕等。王承休握锐兵于天水，兵刃不举，既知东军入蜀，遂拥麾下之师及妇女孩幼万余口，金银缯帛，于西蕃买路归蜀。沿路为左袵掳夺，并经溪山冻饿相践而死，迨至蜀，存者百余人，唯与田宗汭等脱身而至。魏王使人诘之曰：「亲握锐兵，何得不战？」曰：「惮大王神武，不敢当其锋。」曰：「何不早降？」曰：「盖缘王师不入封部，无门输款。」曰：「其初入蕃部，几许人同行？」曰：「万余口。」「今存者几何？」曰：「才及百数。」魏王曰：「汝可偿此万人之命。」遂尽斩之。蜀师不战坐取亡灭者，盖承休、韩昭之所致也，人多不知之。《王氏闻见录》（《广记》二四一）。

18. []{#唐轶三十七-王衍-18}
蜀王衍俘系入秦，至剑阁，阅山水之美，诗云：「不缘朝阙去，好此结茅庐。」时人笑之。至咸阳，又作曲子云：「尽是一场赢得。」与夫无愁入井者，所校无多也。《北梦琐言》（《诗话总龟》前集二五）。又《类说》四三引。

## 王元膺

1. []{#唐轶三十七-王元膺-1}
梓潼县张蝁子神，乃五丁拔蛇之所也。或云嶲州张生所养之蛇，因而祠。时人谓为张蝁子。其神甚灵。伪蜀王建世子名元膺，聪明博达，骑射绝伦。牙齿常露，多以袖掩口，左右不敢仰视。蛇眼而黑色，凶恶鄙亵。通夜不寐。竟以作逆伏诛。就诛之夕，梓潼庙祝亟为蝁子所责，言：「我久在川，今始方归，何以致庙宇荒秽如是耶？」由是蜀人乃知元膺为庙蛇之精矣。《北梦琐言》（《广记》四五八）。

2. []{#唐轶三十七-王元膺-2}
蜀王建之子元膺，尝射中钱的，翰林学士毛文锡作赋美之。元膺曰：「穷措大，长此神箭否？」《外史梼杌》（《类说》二七）。

3. []{#唐轶三十七-王元膺-3}
见王建[1](#唐轶三十七-王建-1)。

## 王宗寿

1. []{#唐轶三十七-王宗寿-1}
嘉王宗寿者，王氏宗室中最为贤王。尝因重阳，衍召宗室及近臣宴于宣华苑，自旦至于继火，沈湎尤甚。宗寿因以社稷之事言之，涕泪交落，而佞臣潘在迎、顾在珣、韩昭等数辈以为嘉王酒悲，因为谐谑笑玩而罢。及蜀亡，宗寿至洛，表请以公礼葬衍，朝廷因追封衍为顺正公。出葬之日，宗寿步从之。寻为淄州刺史，复为青州节度使，以寿终。蜀之王公，亡国之后多所沦丧，而宗寿独保其终，以见上天福善之道。《五国故事》上。

2. []{#唐轶三十七-王宗寿-2}
宗寿，建宗人之子，幼从征伐。警悟有机辩，好琴碁，篇什、方术，皆臻其妙。建入蜀，奏署懹节军使，以所部镇遏江原县。尝于许、汝间得一铁镜，晦不可鉴，屡令工人莹之，了无所睹。著巾奁中有日矣，至是，忽览之，光采焕发，因见市舍中一小儿青衣丱角独坐，宗寿异而使人召之，小儿曰：「何以知我至此？」宗寿以言怛之，不惧，因曰：「我与铁镜来耳。公不见还，神物终当化去。君以还我，他年当有报也。」宗寿出镜与之，乃长揖谢去。后宗寿得辟谷行气之术，或谓小儿传之。《九国志》六。

## 王宗裕

1. []{#唐轶三十七-王宗裕-1}
伪蜀王宗裕，建之宗属，善遁甲。从平东川，诸将争功，宗裕独立于枯松下，未尝自伐，人皆服其谦，谓汉有大树将军，号宗裕为「枯松太保」。《实宾录》一。《十国春秋》三八。

2. []{#唐轶三十七-王宗裕-2}
永平初，建兴师取秦鳯州，再至緜谷，宗裕馈挽贡献，道路相望。建以其尽瘁，明年乃改东川为武德军，以宗裕为节度使。宗裕既秉旄钺，遂贪冒财货。以白金百两作铤，镌记年月，每五铤为一束，以生牛革裹之。子谏曰：「牛革著物坚靭，后难可开。」宗裕叱之曰：「何更开也！」罢归，衍慰谕久之。自谓功高，以征伐为己任。筑第蜀城中，颇侵损民舍。有酤者青阳家不徙去，宗裕遣人，以巨虺寘其舍中，复投以污秽，酤者将诉于建，宗裕惧而止。又于郊外开广林莽，坏掘邱墓，立亭榭，凿池沼，树花木，携妓纵酒为乐。一日方醉，坐轩槛中，见数人衣冠甚伟，谓宗裕曰：「与君幽显异路，何相陵太过？」因相顾大笑。宗裕亦笑，遽仆于地，寝疾，不数日卒。《九国志》六。

## 王宗涤

1. []{#唐轶三十七-王宗涤-1}
见王建[15](#唐轶三十七-王建-15)。

## 王宗翰

1. []{#唐轶三十七-王宗翰-1}
通正初，授通义军节度使同平章事，守兴元尹，以杜尧嗣为之佐，令规正焉，宗翰于泉仓，置寨于捍龙山，与上清寨相接，分乡兵屯守。建略地秦陇，以宗翰为第一招讨使，拔大散关，取陈仓，耀兵三垒而还。宗翰所为不法，尧嗣多谏止之。及为招讨使，请尧嗣同行，至大散关，尧嗣复疾，请归府，乃自木皮店沿流而去。宗翰令以胶船载之，中流而溺。天汉元年，宗翰被病，若见尧嗣。既而堂宇藩溷，随其大小，皆尧嗣在焉，疾遂亟，数日卒。《九国志》六。

## 王宗弼

1. []{#唐轶三十七-王宗弼-1}
〔王〕衍袭位，拜宫城内外都指挥使，判六军事，封齐王。衍将往秦州，宗弼曰：「唐兵压境，秦州未可去也。」又上表切谏，衍怒，掷之于地。衍次利州，唐师已入散关，陷凤州。衍遂遣三招讨屯三泉以拒唐师。未战，三招讨俱遁去，因令宗弼守緜谷，而诛三招讨。宗弼遂与三招讨同送款于魏王。乃还成都，斩宋光嗣等，函首送于魏王，迁衍及母妻于西宫。贵戚纳金宝进妓妾救死于宗弼者，不可胜计。微有絓误者，咸遭戮焉。尽辇内藏之宝货归于其家。魏王遣使征犒军钱数千万，宗弼辄靳之，魏王甚怒。及王师至，令其子承班赍衍玩用直百万献于魏王，并赂郭宗韬，请以己为西川节度使。魏王曰：「此我家之物也，焉用献来？」魏王入城，翌日，数其不忠之罪，并其子斩之于毬场。军士取其尸，脔而食之。先是，蜀有谣言曰：「我有一帖药，其名为阿魏，卖与十八子。」至是，宗弼背国归唐，果其验也。《九国志》六。《十国春秋》三九。

## 王宗黯

1. []{#唐轶三十七-王宗黯-1}
伪蜀宁江节度使王宗黯生日，部下属县皆率醵财货，以为贺礼。巫山令裴垣以编户羁贫，独无庆献。宗黯大怒，召裴至，诬以他事，生沉滟滪堆水中。《北梦琐言》（《广记》一二四）。

## 许　存

1. []{#唐轶三十七-许存-1}
见王超[1](#唐轶三十-王超-1)。

2. []{#唐轶三十七-许存-2}
见王建[20](#唐轶三十七-王建-20)。

3. []{#唐轶三十七-许存-3}
遂州巡属村民姓于号世尊者，与一女皆逆知人之吉凶，数州敬奉，舍财山积。錾凿崖壁，列为佛像，所费莫知纪极。节度许公存以其妖妄，召至府衙，俾其射复。不中，乃械而杀之，一无神变。于其所居得五色文麻𫄠，以牛载仅百驮，钱帛即可知也。每夜会，自作阿弥陀佛，宫殿池沼，一如西方。男女俱集，念佛而已。斯亦下愚之流，岂术神耶，将有物凭之耶？《北梦琐言》（《广记》二八九）。

## 王承杰

1. []{#唐轶三十七-王承杰-1}
蜀朝东川节度许存太师，有功勋臣也。其子承杰，即故黔使君禧实之子，随母嫁许。然其骄贵僭越，少有伦比。作都头，军籍只一百二十有七人，是音声伎术，出即同节使行李。凡从行之物，一切奢大，骑碧暖座，垂鱼纷错。每修书题，印章微有浸渍，即必改换，书吏苦之。流辈以为话端，皆推茂刺顾敻为首。许公他日有会，乃谓顾曰：「阁下何太谈谤！」顾乃分疏，因指同席数人为证。顾无以对，逡巡乃曰：「三哥不用草草，碧暖座为众所知，至于鱼袋上铸蓬莱山，非我唱扬。」席上愈笑，方知鱼袋更僭也。刺茂州，入蕃落，为蕃酋害之。《北梦琐言》一二。

## 王宗俦

1. []{#唐轶三十七-王宗俦-1}
王蜀将王宗俦帅南梁日，聚粮屯师，日兴工役，凿山刊木，略不暂停，运粟泛舟，军人告倦。岷峨之人酷好释氏，军中皆右执凶器，左秉佛书，诵习之声，混于刁斗。时有健卒李延召，继年役于三泉黑水以来，采斫材木，力竭形枯，不任其事，遂设诈陈状云：「近者得见诸佛如来，乘舆跨象，出入岩崖之中，飞升松柏之上，如是之报甚频。某虽在戎门，早归释教，以其课诵至诚，是有如此感应。今乞蠲兵籍，截足事佛，俾将来希证无上之果。」宗俦判曰：「虽居兵籍，心在佛门。修心于行伍之间，达理于幻泡之外。归心而依佛氏，截足以事空王。壮哉貔貅，何太猛利！大愿难阻，真诚可嘉。准状付本军，除落名氏。仍差虞候，监截一足讫，送真元寺收管洒扫。」延召比欲矫妄免其役，及临断足时，则怖惧益切。于是迁延十余日，哀号宛转，避其锋釯。宗俦闻之，大笑而不罪焉。《玉堂闲话》（《广记》二三八）。

## 王宗瑶

1. []{#唐轶三十七-王宗瑶-1}
昭宗幸石门，诏建赴难，以宗瑶为北路行营都指挥使，奏授嘉州刺史。天复中，授武信军节度使。建开国，加太子少傅，后封临淄郡王。建病，亟以宗瑶为金吾使，参预顾命。衍袭位，授太傅。尝自作高冢，遇暇则酣酒高歌于其中。无疾，忽一旦默坐而卒，年六十七。人以为知死。《九国志》六。

## 王宗信

1. []{#唐轶三十七-王宗信-1}
伪蜀王宗信镇凤州，有角觝人苏铎者，委之巡警，尝与宗信左右孙延膺不协。宗信因暇日登楼，望见苏铎，锦袍束带，似远行人之状，宗信讶之。铎本岐人也，延膺因赞曰：「苏铎虽受公蓄养，其如苞藏祸心，久欲逃去。」宗信大怒，立命擒至，先断舌脔肉，然后斩之。及延膺作逆，其被法之状，一如铎焉。《儆诫录》（《广记》一二四）。《十国春秋》三九。

## 王宗宪

1. []{#唐轶三十七-王宗宪-1}
见刘隐辞[1](#唐轶三十七-刘隐辞-1)。

## 王宗铢

1. []{#唐轶三十七-王宗铢-1}
蜀王宗铢责授雍州司户参军，问吏曰：「参军何官，衣何服？」吏曰：「下州判司绿衫槐笏而已。」宗铢大笑绝倒，曰：「头便斩去，吾何能作措大官耶！」《九国志》（《职官分纪》四一）。

## 王宗鉥

1. []{#唐轶三十七-王宗鉥-1}
宗鉥，许昌人，本姓李，名武。父裕，为忠武军小校。鉥少无赖，善骑射。建募义兵迎驾，得宗鉥，以隶帐下。至岐山，屡有战功，署为队长，寻迁为裨将。以勇过人，号为「武子路」，遂为军中所推。建攻成都，一日，城内出数骑直抵七里桥，宗鉥因跃马夺关子门，蜀将宋行能策马援槊而至，将及，宗鉥佯坠马，夺槊以刺，行能径走入城，宗鉥逐之，至门而还。建慰劳久之，抚背曰：「吾得成都，当宥汝十死。」洎建开国，授晋州刺史。性轻率，好货，恃勇不法，未周岁，以讼免官，归成都。《九国志》六。

2. []{#唐轶三十七-王宗鉥-2}
蜀王宗鉥：有海客鬻龙脑蜀中，贮以水精瓶，殿直李葩示之，海客邀善价，比数倍，葩造宗鉥，曰：「水精瓶，为尔取之。」翌日，至其所，令持锦衾至，若货者。宗鉥索衾与海客共观，叹其纤织，久之，因目从者挈瓶去。《九国志》（《古今合璧事类备要》外集六三）。　案：宗鉥，原作「宗铢」，据《外史梼杌》改。

3. []{#唐轶三十七-王宗鉥-3}
王宗鉥为晋州刺史，有海客鬻龙脑，邀价倍常，宗鉥令持锦被送与客观之，因目从者挈其龙脑缾去。又令牙侩市二妓，年各十六，其直三十二缗。宗鉥纳之，呼一老婢，谓侩曰：「此年已五十，直五十千，偿二妓外，尚余十八千。」买布被褥一幅，重十斤，令于酒房取旧麻绳十五斤偿之，百姓相视而笑，宗鉥曰：「小民得五斤利便喜。」吏民列诉，谪维州司户。《外史梼杌》（《类说》二七）。

## 王承协

1. []{#唐轶三十七-王承协-1}
伪王蜀有王氏子承协，幼承荫，有文武才，性聪明，通于音律。门下常养一术士，潜授战阵之法，人莫知之。术士缕弊衣，亦不受承协之资镪。承协后因蜀主讲武于星宿山下，忽于主前呈一铁鎗，重三十余斤，请试之。由是介马盘鎗，星飞电转，万人观之，咸服其神异。及入城，又请盘城门下铁关，五十余斤，两人舁致马上，当街驰之，亦如电闪。大赏之，擢为龙捷指挥使。其诸家兵法，三令五申，悬之口吻。以其年幼，终不付大兵柄。奇异之术，信而有之。《王氏见闻录》（《广记》八〇）。

## 韦　庄

1. []{#唐轶三十七-韦庄-1}
韦庄幼时，常在华州下邽县侨居，多与邻巷诸儿会戏。及广明乱后，再经旧里，追思往事，但有遗踪，因赋诗以记之。又途次逢李氏诸昆季，亦尝赋感旧诗。《下邽》诗曰：「昔为童稚不知愁，竹马闲乘遶县游。曾为看花偷出郭，也因逃学暂登楼。招他邑客来还醉，才得先生去始休。今日故人无处问，夕阳衰草尽荒丘。」《又逢李氏弟兄》诗曰：「御沟西面朱门宅，记得当时好弟兄。晓傍柳阴骑竹马，夜隈灯影弄先生。巡街趂蝶衣裳破，上屋探雏手脚轻。今日相逢俱老大，忧家忧国尽公卿。」《广记》一七五。

2. []{#唐轶三十七-韦庄-2}
蜀相韦庄应举时，遇黄寇犯阙，著《秦妇吟》一篇，内一联云：「内库烧为锦绣灰，天街踏尽公卿骨。」尔后公卿亦多垂讶，庄乃讳之。时人号秦妇吟秀才。他日撰家戒，内不许垂秦妇吟障子。以此止谤，亦无及也。《北梦琐言》六。《唐诗纪事》六八。《唐才子传》一〇。

3. []{#唐轶三十七-韦庄-3}
见韦说[2](#唐轶三十二-韦说-2)。

4. []{#唐轶三十七-韦庄-4}
韦庄为西川管记，时王建聚兵甚众，供费尤多。会有一县宰托兹箕歛，为部民所讼，建以用兵岐陇，征督无常，乃复用之。公乃为建草牒词云：「正当雕瘵之秋，好安雕瘵；勿使疮痍之后，复作疮痍。」由是因之为口实。《纪异录》（《白孔六帖》二四、《类说》一二）。《唐诗纪事》六八。

5. []{#唐轶三十七-韦庄-5}
见周雄[1](#唐轶三十七-周雄-1)。

6. []{#唐轶三十七-韦庄-6}
韦庄以才名寓蜀，王建割据，遂羁留之。庄有宠人，资质艳丽，兼善词翰。建闻之，托以教内人为词，强庄夺去。庄追念悒怏，作《小重山》及《空相忆》云：「空相忆，无计得传消息。天上嫦娥人不识，寄书何处觅？新睡觉来无力，不忍把伊书迹。满院落花春寂寂，断肠芳草碧。」情意凄怨，人相传播，盛行于时。姬后传闻之，遂不食而卒。《古今词话》。《词统》（《五代诗话》四）。

7. []{#唐轶三十七-韦庄-7}
《闲卧》诗云：「谁知闲卧意，非病亦非眠。」又「手从雕扇落，头任漉巾偏」。识者知其不祥。后诵子美诗：「白沙翠竹江村暮，相送柴门月色新。」吟讽不辍。是岁卒于花林坊，葬于白沙。《唐诗纪事》六八。

8. []{#唐轶三十七-韦庄-8}
韦庄字端己，杜陵人也，官至平章事。性疏旷，不以小节自拘。唐干宁中，举进士第，有诗云：「大道不将炉冶去，有心重筑太平基。」时人以其有宰相器。李询为两川宣谕使，辟为判官。庄以中原多事，潜依王建，建奏为掌书记，寻为起居舍人。及建开国，委任于庄，制度号令，刑政礼乐，皆庄所定。当时以作字名于世，但今所见者少。观《借书》诸帖，有行书法，非潜心于古而一意文词翰墨间，未易至此也。今御府所藏行书三。《宣和书谱》一一。

9. []{#唐轶三十七-韦庄-9}
韦庄颇读书，数米而炊，秤薪而爨，炙少一脔而觉之。一子八岁而卒，妻敛以时服，剥取，以故席裹尸，殡讫，擎其席而归。其忆念也，呜咽不自胜，惟悭吝耳。《朝野佥载》一。又《广记》一六五引。《唐才子传》一〇。　案：《朝野佥载》成书时间远早于韦庄生活时代，疑为另一人。今附于此。

## 冯　涓

1. []{#唐轶三十七-冯涓-1}
大中四年，进士冯涓登第，牓中文誉最高。是岁新罗国起楼，厚赍金帛，奏请撰记，时人荣之。初官京兆府参军，恩地即杜相审权也。杜有江西之拜，制书未行，先召长乐公密话，垂延辟之命，欲以南昌牋奏任之，戒令勿泄。长乐公拜谢，辞出宅，速鞭而归。于通衢遇友人郑实，见其喜形于色，驻马恳诘，长乐遽以恩地之辟告之。荥阳寻捧刺诣京兆门谒贺，具言得于冯先辈也。京兆嗟愤，而鄙其浅露。洎制下开幕，冯不预焉，心绪忧疑，莫知所以。廉车发日，自霸桥乘肩舆，门生咸在，长乐拜别，京兆公长揖冯曰：「勉旃！」由是嚣浮之誉徧于绅，竟不通显。中间又涉交通中贵，愈招清议。官止祠部郎中、眉州刺史。仕蜀，至御史大夫。《北梦琐言》三。又《广记》二六五引。《唐语林》七。《唐诗纪事》六六。陶本《说郛》四九引作《大中遗事》。《十国春秋》四〇。　案：《玉芝堂谈荟》七「冯涓」作「冯洎」，误。

2. []{#唐轶三十七-冯涓-2}
冯涓，旧唐名士，雄才奥学，登进士第，履历已高。唐帝幸梁洋，涓扈跸焉，至汉中，诏除眉州刺史。赴任，至蜀阻兵，王氏强縻于幕中。性耿概不屈，恃才傲物，甚不洽于伪蜀主。知王氏有异图，辄不相许，或赠缯帛，必锁柜中，题云「贼物」。蜀主虽知，怜其文艺，每强容之。时或不可，数揖出院，欲挝杀之，略无惧色。后朱梁遣使致书于蜀，命诸从事韦庄辈具草呈之，皆不惬意。左右曰：「何妨命前察判为之？」蜀主又有惭色。梁使将复命，不获已，遂请复职，便亟修回复，涓一笔而成，大称旨，于是却复前欢。因召诸厅同宴，饮次，涓歛袵曰：「偶记一话，欲对大王说，可乎？」主许之。曰：涓少年多游谒诸侯，每行，即必广赍书策，驴亦驮之，马亦驮之。初戒途，驴咆哮跳踯，与马争路而先，莫之能制。行半日后，抵一坡，力疲足惫，遍体汗流，回顾马曰：「马兄马兄，吾去不得也，可为弟搭取书。」马兄诺之，遂并在马上。马却回顾谓驴曰：「驴弟，我为你有多少伎俩，毕竟还搭在老兄身上。」蜀主大笑。同幕皆遭凌虐。及伪蜀开国，终不肯居宰辅。《王氏见闻录》（《广记》二五七）。

3. []{#唐轶三十七-冯涓-3}
见前蜀王建[3](#)、[12](#)。
4. []{#唐轶三十七-冯涓-4}
见前蜀王建[3](#)、[12](#)。

5. []{#唐轶三十七-冯涓-5}
前蜀冯大夫涓恃其学富，所为轻薄，然于清苦直谏，比讽箴规，章奏悉于教化。所著文章，迥超群品，诸儒称之为大手笔矣。王太祖问击棆之戏创自谁人，大夫对曰：「丘八所置。」上为大笑。又与相座王司空锴等小酌，巡故字令，锴举一字三呼，两物相似。锴令曰：「乐乐乐，冷淘似馎饦。」涓曰：「己已巳，驴粪似马屎。」合座大咍，涓独不笑，但仰视长啸而已。凡所举措讥诮，多如此焉。太祖为蜀王时，方搆大业，莫不赋舆增益，转运烦苛，百姓困穷，无敢言者。因太祖生辰，大夫独献一謌，先纪王功，后陈生聚。太祖曰：「如卿忠谠，寡人王业何忧！」遂赐黄金十斤，以旌礼谏，于是徭役稍减矣。议者以君臣道合，黎庶泰来，苟非明王，何以采纳。生日謌略云：「百姓富，军食足；百姓足，军民欢。争那生灵饥且寒，吾王有术应不难。但令一征一。自然百姓富于官。」大夫又著《檄龙文》、《天虫牓》、《崄竿歌》，无非比讽，为世所称。《鉴诫录》四。

6. []{#唐轶三十七-冯涓-6}
前蜀王建不识文字，而好议下节。判官冯涓大夫好戏，时凤翔请判官结欢好，略同张郎中也。来晨宴接，王虑冯公先语而张子乘之，或致失机，乃令客将传达，且请缄默。坐既安，而宾主寂然，无敢发其语端者。冯公乃取盘中青梅，铿然一嚼之，四座流涎，因成大笑。《六帖补》一〇。又《天中记》五二引。

7. []{#唐轶三十七-冯涓-7}
见贯休[3](#唐轶三十-贯休-3)。

## 晋　晖

1. []{#唐轶三十七-晋晖-1}
见前蜀王建[2](#)。

2. []{#唐轶三十七-晋晖-2}
〔晋晖〕上表请老，日夕与亲友宴，谈噱为娱。尝自言曰：「吾生罹多难，学执干戈者，为求饱暖耳。今至此矣，复有何望！我尝拔王宗鲁于行陈，今致为将相，女复为王妃矣。」分封弘农郡王，卒，年七十九。《九国志》六。

## 张　格

1. []{#唐轶三十七-张格-1}
孟蜀后主凡命宰相，必征《感皇恩》二章为谢。有张格者拜相，其所献之曲，有「最好是，长街里，听喝相公来」之句，人传为笑。《杨文公谈苑》（《宋朝事实类苑》六六）。　案：「孟蜀」，为「王蜀」之误。

## 许　寂

1. []{#唐轶三十七-许寂-1}
蜀许寂少年栖四明山，学《易》于晋征君。一旦，有夫妇偕诣山居，携一壶酒。寂诘之，云：「今日离剡县。」寂曰：「道路甚遥，安得一日及此？」颇亦异之。然夫甚少，而妇容色过之，状貌毅然而寡默。其夕，以壶觞命许同酌。此丈夫出一拍板，徧以铜钉钉之，乃抗声高歌，悉是说劒之意。俄自臂间抽出两物，展而喝之，即两口劒，跃起，在寂头上盘旋交击，寂甚惊骇。寻而收匣之，饮毕就寝。迨晓，乃空榻也。至日中，复有一头陀僧来寻此夫妇，寂具道之。僧曰：「我亦其人也，道士能学之乎？」寂辞曰：「少尚玄学，不愿为此。」其僧傲然而笑，乃取寂浄水拭脚，徘徊间不见。尔后再于华阴遇之，始知其侠也。《北梦琐言》（《广记》一九六）。《九国志》（《白孔六帖》一三）。

2. []{#唐轶三十七-许寂-2}
蜀相许寂，相王衍。衍终秦川。寂至洛，以尚书致政，葺园馆，引水为溪，架巨竹为桥。号「会龙桥」，谓竹可以化龙耳。《清异录》下。

## 庾传素

1. []{#唐轶三十七-庾传素-1}
见毕𫍯6。

## 潘　炕

1. []{#唐轶三十七-潘炕-1}
潘炕与弟峭同掌机衡，号大枢、小枢。炕嬖于美妾解愁，姓赵，母梦海棠花蘂而生，善为僧声，及工小诗。蜀王建至第见之，曰：「朕宫中无如此人。」意欲取之。炕曰：「臣下贱人，不敢以荐于君。」其实靳之。弟悄曰：「绿珠之祸，可不戒也！」炕曰：「人生贵于适意，岂能爱死而自不足于心耶！」《外史梼杌》（《类说》二七）。《十国春秋》四一。

## 潘在迎

1. []{#唐轶三十七-潘在迎-1}
潘在迎，孟蜀时以财结权要，或戒之，乃曰：「非是求援，不欲其以冷语冰人耳。」《外史梼杌》（《类说》二七）。又《古今合璧事类备要》续集三八引。《九国志》六。　案：在迎，一作「在廷」。《类说》误作「柱迎」。

## 潘岏　郑顼

1. []{#唐轶三十七-潘岏-1} []{#唐轶三十七-郑顼-1}
梁太祖初兼四镇，〔蜀〕先主遣押衙潘岏持聘。岏饮酒一石不乱，每攀䜩饮，礼容益庄，梁祖爱之。饮酣，梁祖曰：「押衙能饮一盘器物乎？」岏曰：「不敢。」乃簇在席器皿，次第注酌，岏并饮之。岏愈温克。梁祖谓其归馆多应倾泻困卧，俾人侦之，岏簪笋箨冠子，秤所得酒器，涤而藏之。他日，又遣押衙郑顼持聘。梁祖问以剑阁道路，顼极言危峻，梁祖曰：「贤主人可以过得？」顼对曰：「若不上闻，恐误令公军机。」梁祖大笑。此亦近代使令之美者也。《北梦琐言》一六。《十国春秋》四一。

## 宋光嗣

1. []{#唐轶三十七-宋光嗣-1}
王蜀宋开府光嗣侥忝枢衡，紊乱时政，所为妖媚，下笔纵横，凡断国章，多为戏判。用三军为儿戏，将万机为诡随，取笑四方，结怨上下，以至一身受戮，后主遭诛，良由君子退身，阉人执政者也。判行营将士申请裹粮云：「才请冬赐，又给行装。汉州咫尺，要甚裹粮？绵州物贱，直到益昌。」又判内庭求事人云：「觅事撮巅岰，勾当须教了。傥若有阙遗，禁君直到老。」又判导江县申状封皮上著状「上门府衙」：「敕加开府，不是门府。典押双眇，令佐单瞽。量事书罚，胜打十五。令佐盘庚，典押岁取。事了速归，用修廨宇。」又判小朝官郭延钧进识字女子云：「进来便是宫人，状内犹言女子。应见容止可观，遂令始制文字。更遣阿母教招，恨不太真相似。且图亲近官家，直向内廷求事。」又判神奇军背军官健李绍妻阿邓乞判改嫁：「淡红衫子赤辉辉，不抹燕脂不画眉。夫婿背军缘甚事，女人别嫁欲何为？孤儿携去君争忍，抵子归来我不知。若有支持且须守，口中争著两张匙？」又判简州刺史安太尉申院状希酒场云：「系州收搉，安胡安胡，空有髭须，所见不远，智解全愚。酒场是太后教令，问你还有耳孔也无？」又判内门捉得御厨杂使衙官偷肉云：「斤斤肉是官家物，饱祭喉咙更将出。不能为食斩君头，领送右巡枷见骨。」《鉴诫录》六。

2. []{#唐轶三十七-宋光嗣-2}
见顾夐[2](#唐轶三十七-顾夐-2)。

## 韩　昭

1. []{#唐轶三十七-韩昭-1}
韩昭仕王氏至礼部尚书、文思殿大学士。粗有文章，至于琴棋书算射法，悉皆涉猎，以此承恩于后主。时有朝士李台瑕曰：「韩八座事艺如拆袜线，无一条长。」时人韪之。《北梦琐言》五。又《广记》二五七引。《南部新书》癸。《十国春秋》四六。

2. []{#唐轶三十七-韩昭-2}
以韩昭为吏部侍郎，判三铨。昭受赂徇私，选人诣鼓院诉之，又嘲曰：「嘉眉邛蜀，侍郎骨肉；导江青城，侍郎亲情；果阆二州，侍郎自留；巴蓬集壁，侍郎不惜。」衍召而问之，昭曰：「此皆太后太妃国舅之亲，非臣之亲。」衍默然。昭字德华，长安人。衍北巡，以为文思殿学士、京城留守。判官李台瑕云：「韩公凡事，如僧剃发，无有寸长。」昭以便佞，恩倾一时。出入宫掖。太妃爱其美风姿，而专有辟阳之宠。唐兵入蜀，王宗弼与之有隙，先捕而杀，枭其首金马坊，百姓皆溺之。《蜀梼杌》上。

3. []{#唐轶三十七-韩昭-3}
见王衍[17](#唐轶三十七-王衍-17)。

## 王承休

1. []{#唐轶三十七-王承休-1}
见王衍[17](#唐轶三十七-王衍-17)。

## 唐　峰

1. []{#唐轶三十七-唐峰-1}
唐峰，亦阆州人，有坟茔在茂贤草市。峰因负贩，与一术人偕行。经其先茔，术士曰：「此坟茔子孙合至公相。」峰谓曰：「此即家坟陇也。」士曰：「若是君家，恐不胜福也。子孙合为贼盗，皆不令终。」峰志之。尔后遭遇蜀先主开国，峰亦典郡，其二子道、袭官皆至节将。三人典郡，竟如术士之言。何其验也。《北梦琐言》一二。《十国春秋》四六。

## 唐道袭

1. []{#唐轶三十七-唐道袭-1}
见王建[23](#唐轶三十七-王建-23)。

## 安重霸

1. []{#唐轶三十七-安重霸-1}
蜀简州刺史安重霸黩货无厌。部民有油客子者，姓邓，能棋，其力粗赡。安辄召与对敌，只令立侍，每落一子，俾其退立于西北牗下，俟我算路，然后进之。终日不下十数子而已。邓生倦立且饥，殆不可堪。次日又召，或有讽邓生曰：「此侯好赂，本不为棋。何不献效而自求退？」邓生然之，以中金十铤获免。良可笑也。《北梦琐言》一。又《广记》二四三引。《十国春秋》四六。

## 安道进

1. []{#唐轶三十七-安道进-1}
有安道进者，即故云州帅重霸季弟，河东人也。性凶险。庄宗潜龙时，为小校，常佩剑列于翊衞。忽一日拔而玩之，谓人曰：「此剑也，可以刜钟切玉，孰敢当吾录铓？」旁有一人曰：「此又是何利器？妄此夸谭。假使吾引颈承之，安能快断乎？」道进曰：「真能引颈乎？」此人以为戏言，乃引颈而前，遂一挥而断。旁人皆惊散。道进携剑，日夜南驰，投于梁主。梁主壮之，俾隶淮之镇戍。有掌庾吏，进谓曰：「古人谓洞其七札为能。吾之铦镞，可彻其十札矣。尔辈安知之？」吏轻之曰：「使我开襟俟之，能彻吾腹乎？」安曰：「试敢开襟否？」吏即开其襟，道进一发而殪之，利镞迳过，植于墙上。安蓄一犬一婢，遂掣而南奔。昼则从于芦荻中，夜则望星斗而窜。又时看眼中神光，光多处为利方，光少处为不利。既能伏气，遂绝粒，经时抵江湖间。左挈婢，右携犬，而辙浮渡，殊无所损。淮帅得之，擢为裨将，赐与甚丰。时兄重霸事蜀，亦为列校，闻弟在吴，乃告王。蜀主王嘉其意，发一介以请之。迨至蜀，亦为主将。后领兵戍于天水营长道县，重霸为招讨马步使，驻于秦亭县。民有爱子，托之于安，命之曰厅子。道进适往户外，厅子偶经行于寝之前，安疑之，大怒，遂腰斩而投于井。其家号诉于霸，传送招讨使王公，至于南梁。王公不忍加害，表救活之。及憾其元昆，又欲害其家族，兄家闲卜户防之。蜀破，道进东归，明宗补为诸州马步军都指挥使。后有过，鞭背卒。《玉堂闲话》（《广记》二六九）。　案：安道进，或作「安重进」。

## 萧怀武

1. []{#唐轶三十七-萧怀武-1}
伪蜀有寻事团，亦曰中团，小院使萧怀武主之，盖军巡之职也。怀武自所团捕捉贼盗年多，官位甚隆，积金巨万，第宅亚于王侯。声色妓乐，为一时之冠。所管中团百余人，每人各养私名十余辈，或聚或散，人莫能别，呼之曰「狗」。至于深坊僻巷，马医酒保，乞丐佣作，及贩卖童儿辈，并是其狗。民间有偶语者，官中罔不知。又有散在州郡及勋贵家，当庖看厩，御车执乐者，皆是其狗。公私动静，无不立达于怀武。是以人怀恐惧，常疑其肘臂腹心，皆是其狗也。怀武杀人不知其数。蜀破之初，有与己不相协，及积金藏镪之夫，日夜捕逐入院，尽杀之。冤枉之声，闻于街巷。后郭崇韬入蜀，人有告怀武欲谋变者，一家百余口，无少长戮于市。《王氏见闻》（《广记》一二六）。《折狱龟鉴》一。《十国春秋》四三。

2. []{#唐轶三十七-萧怀武-2}
见刘巨容[1](#唐轶二十七-刘巨容-1)　。

## 蒲禹卿

1. []{#唐轶三十七-蒲禹卿-1}
王蜀咸康年，后主将幸天水，群臣列疏恳谏，上意不从。前秦州节度掌书记蒲禹卿独上一表云：「秦皇之銮驾不回，炀帝之龙舟不返。」至今传为忠臣。及后主降唐，至雍州受死。亡蜀宰臣王锴等乞后主骸骨归葬蜀山，其表云：「生为万乘之君，死在匹夫之手。」蒲君随例赴洛，亦在长安，痛后主遭诛，朝廷失信，于驿门大恸，仍书五十六字而归。雍守捕之，蒲已还蜀矣。诗曰：「我王衔璧远称臣，何事全家并杀身。汉舍子婴名尚在，魏封刘禅事犹新。非干大国浑无识，都是中原未有人。独向长安尽惆怅，力微何路报君亲。」《鉴诫录》七。

2. []{#唐轶三十七-蒲禹卿-2}
见王衍[18](#唐轶三十七-王衍-18)。

## 张　云

1. []{#唐轶三十七-张云-1}
〔干德五年〕十月，彗星见，长丈余，在井鬼之次。司天言：恐国家有大灾，宜修德以禳之。诏于玉局建置道塲，以答天变。右补阙张云上疏言：「此是百姓怨气上彻于天，成此彗星。彗者，除旧布新之义。此乃亡国之兆，岂祈禳之可弭！」衍怒，流于黎州。云，唐安人，立朝蹇谔，自比朱云，权幸多嫉之。宣徽使景润澄尝谓曰：「昔朱云请斩马剑，以腰斩张禹；今上方只有杀鸡刀，卿欲用乎？」云曰：「鸡刀虽小，亦可斩群狗。」润澄憾之。至是，奏云谤国，遂有黎州之贬。云多病，行至临邛卒。《蜀梼杌》上。《十国春秋》四三。

2. []{#唐轶三十七-张云-2}
张云性多大言，常曰：「吾不幸生三子，一学孙吴用兵，一学韩愈为小文，一学杜甫吟小诗，诚家门不幸所致。」《外史梼杌》（《类说》二七）。

## 刘　赞

1. []{#唐轶三十七-刘赞-1}
五代刘赞，文思迟，乃祷乾象，乞文才，一夕梦吞小金龟，自后大有文思。孟氏朝为学士，有《玉堂集》。一日吐金龟投水中，不久卒。《牧竖闲谈》（《锦绣万花谷》前集二〇）。《十国春秋》四三。

2. []{#唐轶三十七-刘赞-2}
蜀主王衍奢纵，嘉州司马刘赞献《后主三阁图》，并作歌以讽。《续世说》三。《十国春秋》四三。

## 林　屖

1. []{#唐轶三十七-林屖-1}
见王衍[11](#唐轶三十七-王衍-11)。

## 许宗裔

1. []{#唐轶三十七-许宗裔-1}
王蜀时，其下将帅鲜不好货，有〔许〕宗裔者，分符仗节，独守廉隅。尝典剑州，民有致寇者，灯下识认暴客，迨晓告巡捕吏，掩而获之，所收赃惟丝钩䌷线。赃主言是本物，其囚不禁拷捶，遂伏其罪，乃送州。宗裔引虑缧囚，诉丝钩䌷线乃是家物，与被盗主递相辞说。宗裔促命取囚家缲车，又各责䌷线卷时心有何物，一云杏梜，一云瓦子，因令相对开䌷线，见杏梜，与囚款同。仍以丝钩安于上，量大小，亦是囚家本物。即被劫主伏妄认之罪，巡捕吏伏拷决之辜。指顾之间，乃雪冤枉。《疑狱集》三。《北梦琐言》（《广记》一七二）。《折狱龟鉴》二。　案：宗裔，《广记》、《折狱龟鉴》作「许宗裔」。

## 周彦章

1. []{#唐轶三十七-周彦章-1}
周彦章本姓王，以军功为金吾衞使。后主采选宫妓，王有女甚美，因命内人欲选入宫，王乃按剑曰：「某是先皇令与周氏作义男，本姓王，为众所闻也，岂有王氏女而事王氏乎？」因召左右小军将无妇者，以女衣襟结之，便为夫妻。尔后国变，王乃领兵于大安楼前，胁后主诛君侧韩昭等，即其事也。《北梦琐言》二〇。《十国春秋》四三。

## 顾　夐

1. []{#唐轶三十七-顾夐-1}
五代蜀王先主起自利阆，亲骑军皆拳勇之士。四百人分为十国，皆执紫旗。此徒各有曹号，顾夐者将之，亦尝典郡，多杂谈谑。造武举牓，曰：大顺二年，兵部侍郎李咤咤下进士及第三十三人，状元张大剑，马癞子第二，魏憨第三，姜癞子第四，张打胸第五，张少剑第六，青蒿羹第七云。《实宾录》六。　案：此条当本《北梦琐言》，今本佚去，《广记》二五二引有残文。

2. []{#唐轶三十七-顾夐-2}
王蜀光天元年，太祖寝疾经旬，文州进白鹰，茂州贡白兔。群臣议曰：「圣上本命是兔，鹰兔至，甚相刑。贡二禽，非以为瑞。退鹰留兔，帝疾必痊。」𠡠命不从，是岁晏驾。又通正年，有大秃鹙鸟飏于摩诃池上，顾太尉夐时为小臣，直于内庭，遂潜吟二十八字咏之。近臣与顾有隙者上闻，诏顾责之，将行黜辱，顾亦善对，上遂舍之。至光天元年帝崩，乃秃鹙之征也。诗曰：「昔日曾看瑞应图，万般祥异不如无。摩诃池上分明见，子细看来是那胡。」又有杨秘书义方者，执性强良，所为狂简，亦西南少俊之士也。曾以笔砚见用于宋枢密光嗣，因题九头鸟。宋疑杨见咏，遂奏谴沈黎。至咸康元年，后主失位，宋亦遭诛，乃九头鸟之应也。诗曰：「三百禽中尔最灵，就中恶尔九头名。数年云外藏凶影，此夜天边发差声。好惜羽毛还鬼窟，莫留灾害与苍生。况当社稷延洪日，不合鸣时莫乱鸣。」《鉴诫录》六。《群居解颐》（张本《说郛》三三、陶本《说郛》二四）。

## 宋光浦

1. []{#唐轶三十七-宋光浦-1}
见王衍[6](#唐轶三十七-王衍-6)。

## 庾传昌

1. []{#唐轶三十七-庾传昌-1}
蜀中庾传昌舍人，始为永和府判官。文才敏赡，伤于冗杂。因候相国张公，有故未及见，庾怒而归，草一启事，仅数千字，授于谒者，拂袖而去。他日，张相谓朝士曰：「庾舍人见示长牋，不可多得。虽然，曾闻其草角觝牒词，动乃数幅。」讥其无简当体要之用也。《北梦琐言》七。《十国春秋》四四。

## 刘隐辞

1. []{#唐轶三十七-刘隐辞-1}
前蜀许太尉宗宪镇宁江日，刘员外隐辞为节度掌书记。许公发迹军戎，所为吾我，不思为理，但务诛求，刘数谏，许不存宾客之礼，对将吏咄责之。刘求退职，许又不从。刘遂咏白盐山、滟滪堆刺之。许闻而愤怒，忽一日于江干饮酣，仰视白盐，斜睨滟滪，曰：「刚有破措大，欲于此死。」遂令壮士拽刘离席，囚缚于砂石上，烈日晒之，护军宾幕将校恳救，悉遭凌骂，顾谓左右曰：「候吾饮散，投入水中。」刘厉声曰：「昔鹦鹉洲致溺祢处士，今滟滪堆欲害刘隐辞，某虽不及祢衡，足下争同黄祖？岂有不存夫子，涂炭贤良？但得留名，死亦宜矣！」元戎闻之，怒意渐解，及同幕再谏，良久舍之。来日军府弥缝，请许召刘惭谢，刘虑遭毒手，托疾而归。议者以刘不择主而事，因多言而失，强捋虎须，几不脱虎口耳。咏白盐山诗曰：「占断瞿唐一峡烟，危峰迥出众峰前。都缘顽硬揎浮世，著莫峥嵘倚半天。有树只知栖鸟雀，无云不易驻神仙。假饶屼高千丈，争及平平数亩田。」咏滟滪堆云：「滟滪崔嵬百万秋，年年出没几时休。未容寸土生纤艸，能向当江覆巨舟。无事便腾千尺浪，与人长作一堆愁。都缘不似磻溪石，难使渔翁下钓钩。」《鉴诫录》五。《十国春秋》四二。

## 杨义方

1. []{#唐轶三十七-杨义方-1}
见顾夐[2](#唐轶三十七-顾夐-2)。

## 李仁表

1. []{#唐轶三十七-李仁表-1}
王蜀刑部侍郎李仁表寓居许州，将入贡于春官。时薛能尚书为镇，先缮所业诗五十篇以为贽。濡翰成轴，于小亭凭几阅之。未三五首，有戴胜自簷飞入，立于案几之上，驯狎良久，伸颈亸翼而舞，向人若将语。久之，又转又舞。如是者三，超然飞去。心异之，不以告人。翌日投诗，薛大加礼待。居数日，以其子妻之。《录异记》（《广记》四六三）。《南部新书》庚。《十国春秋》四二。

## 仲庭预

1. []{#唐轶三十七-仲庭预-1}
旧蜀嘉王召一经业孝廉仲庭预，令教授诸子。庭预虽通坟典，常厄饥寒，至门下，亦未甚礼。时方凝寒，正以旧火炉送学院，庭预方独坐太息，以筯拨灰，俄灰中得一双金火筯，遽求谒见王。王曰：「贫穷之士见吾，必有所求。」命告庭预曰：「见为制衣。」庭预白曰：「非斯意。」嘉王素乐神僊，多采方术，恐其别有所长，勉强而见。庭预遽出金火筯，陈其本末。王曰：「吾家失此物已十年，吾子得之，还以相示，真有古人之风。」赠钱十万，衣一袭，米麦三十石，竟以宾介相遇，礼待甚厚，荐授荣州录事参军。《玉溪编事》（《广记》一六五）。《十国春秋》四二。

## 牛希济

1. []{#唐轶三十七-牛希济-1}
蜀御史中丞牛希济，文学繁赡，超于时辈。自云：「早年未出学院，以词科可以俯拾，或梦一人介金，曰：『郎君分无科名，四十五已上，方有官禄。』觉而异之。旋遇丧乱，流寓于蜀，依季父也。大阮即给事中峤也。仍以气直嗜酒，为季父所责，旅寄巴南。旋聆开国，不预劝进，又以时辈所排，十年不调。为先主所知，召对，除起居郎，累加至宪长。是知向者之梦，何其神也！」《北梦琐言》（《广记》一五八）。

2. []{#唐轶三十七-牛希济-2}
天成初，明宗临朝，宣亡蜀旧宰臣王锴、张格、庾传素、许寂、御史中丞牛希济等，各赐一韵，试《蜀主降臣唐》诗，限五十六字。成，王锴等皆讽蜀主僭号，荒婬失国，独牛希济得川字，所赋诗意但述数尽，不谤君亲。明宗览诗曰：「如牛希济才思敏捷，不伤两国，迥存忠孝者罕矣！」当日有雍州亚事之拜。至今京洛无不称之。诗曰：「满城文物欲朝天，不觉隣师犯塞烟。唐主再悬新日月，蜀王还却旧山川。非干将相扶持拙，自是吾君数尽年。古往今来亦如此，几曾欢笑几潸然。」《鉴诫录》七。《诗话总龟》前集二四。《溪诗话》二。《十国春秋》四四。

## 李珣　尹鹗

1. []{#唐轶三十七-李珣-1} []{#唐轶三十七-尹鹗-1}
宾贡李珣，字德润，本蜀中土生波斯也。少小苦心，屡称宾贡，所吟诗句，往往动人。尹校书鹗者，锦城烟月之士，与李生常为善友，遽因戏遇嘲之，李生文章扫地而尽。诗曰：「异域从来不乱常，李波斯强学文章。假饶折得东堂桂，胡臭薰来也不香。」《鉴诫录》四。

## 杨　玢

1. []{#唐轶三十七-杨玢-1}
杨玢，靖恭虞卿之曾孙也。仕伪蜀王建至显官，随王衍归后唐。以老，得工部尚书致仕，归长安。旧居多为邻里侵占，子弟欲诣府诉其事，以状白玢，玢批纸尾云：「四邻侵我我从伊，毕竟须思未有时。试上含元殿基望，秋风禾黍正离离。」子弟不敢复言。《谈苑》（《诗话总龟》前集一）。又《类说》五三、《厚德录》二引。《宋朝事实类苑》三六。　案：杨玢，《类说》误作杨玠。

2. []{#唐轶三十七-杨玢-2}
杨玢，靖恭诸杨也。还政天子，婆娑田里，自以多言数穷，不如守中，著《守中论》。《清异录》下。

## 常重胤

1. []{#唐轶三十七-常重胤-1}
常重胤者，粲之子也。僖宗皇帝幸蜀，回銮之日，蜀民奏请留写御容于大圣慈寺。其时随驾写貌待诏，尽皆操笔，不体天颜，府主陈太师敬瑄遂表进重胤，御容一写而成，内外官属，无不叹骇，谓为僧繇之后身矣。宣令中和院上壁，及写随驾文武臣僚真。……寻授驾前翰林待诏，赐绯鱼袋。自驾归京，韦相国昭度授西川节制，陈太师与监护田军容令孜拒命据城，王蜀先主时为行军司马，重围三年，陈太师、田军容以城降。既克下，王蜀先主拜僖宗御容，于时绘壁百僚咸在，唯不见陈太师、田军容真，因问二公何无写貌，寺僧对云：「拒扞王师，近方涂抹。」先主曰：「某岂与丹青为参商？」遽命重写。常待诏曰：「不必援毫。」乃挼皂荚水洗之，而风姿宛然，先主嘉赏，赐以金帛。常公自言：「我画屋烂梁摧之外，雨淋水洗，终无剥落者矣。」众叹所谓前无去者，后无继者。伪通王宗裕性多猜忌，或于媵嬖意欲写貌，恶人久见，谓常待诏曰：「颇不孰视审观可乎？」常公但诺之。王曰：「夫人至矣。」立斯须而退。翌日想貌，姿容短长，无遗毫发。其敏妙皆此类也。玉局寺写王蜀先主为使相日真容，后移在龙兴观天宝院筹昌殿上；大圣慈寺兴善院泗州和尚真、华亭张居士真、宝历寺托塔天王、宁蜀寺都官土地，并重胤笔，现存。《益州名画录》上。《图画见闻志》五。

## 滕昌祐

1. []{#唐轶三十七-滕昌祐-1}
滕昌祐，字胜华，先本吴人。随僖宗入蜀，以文学从事。唯昌祐不婚不仕，书画是好，情性高洁，不肯趋时。常于所居树竹石杞菊，种名花异草木，以资其画，殁时年齿八十有五。初攻画无师，唯写生物，以似为功而已。有《虫鱼图》、《蝉蝶图》、《生菜图》、《折枝花图》、《折枝果子图》、《杂竹样》、《造夹纻果子》，随类傅色，并拟诸生。攻书，时呼「滕书」。今大圣慈寺、文殊阁、普贤阁、萧相院、方丈院、多利心院、药师院天花瑞像数额，并昌祐笔也。其画蝉蝶草虫，谓之点画，盖唐时陆杲、刘襃之类也；其画折枝花，下笔轻利，用色鲜妍，盖唐时边鸾之类也。《益州名画录》下。《宣和画谱》一六。

## 杜子瓌

1. []{#唐轶三十七-杜子瓌-1}
杜子瓌，华阴人也。精意道释，因画圆光，自谓得意，非丹青家所及。每诧于流辈曰：「我作圆光时，心游海上，遯想日出扶桑，沧沧凉凉，其状若此。故脱略笔墨，使妍淡无迹，宜他人所不能到也。」论者以为信然。子瓌研吮丹粉，尤得其术，故彩绘特异。今御府所藏十有六。《宣和画谱》三。《益州名画录》中。

## 房从真

1. []{#唐轶三十七-房从真-1}
房从真，成都人。工画人物蕃马。事王蜀先主，为翰林待诏。尝于蜀宫版障上画诸葛武侯引兵渡泸水，人马执戴，生动如神。蜀主每行至彼，驻而不进，怡然叹曰：「壮哉甲马！」兼善拨笔鬼神，亦多寺壁。有《宁王射猎》、《陈登斫鲙》、《常建冒雪入京》等图传于世。《图画见闻志》二。《十国春秋》四四。

## 高道兴

1. []{#唐轶三十七-高道兴-1}
高道兴者，成都人也。攻杂画，触类皆长，尤善佛像高僧。光化中，昭宗勅许王蜀先主置生祠，命道兴与赵德齐同手画西平王仪仗，车辂旌旗、礼服法物，朝真殿上，皇姑帝戚、后妃女乐百堵以来，授翰林待诏，赐紫金鱼袋。及先主殂逝，再命道兴与德齐画陵庙鬼神、人马兵甲、公王仪仗、宫寝嫔御一百余堵。今大慈寺中两廊下高僧六十余躯，华严阁东畔丈六天花瑞像，并现存。《益州名画录》上。

2. []{#唐轶三十七-高道兴-2}
高道兴，成都人。事王蜀，为内图画库使。工佛道杂画，用笔神速，触类皆精。蜀之寺观，尤多墙壁。时谚云：「高君坠笔亦成画。」《图画见闻志》二。《十国春秋》四四。

## 李夫人

1. []{#唐轶三十七-李夫人-1}
李夫人，西蜀名家，未详世胄。善属文，尤工书画。郭崇韬伐蜀得之。夫人以崇韬武弁，常郁悒不乐，月夕独坐南轩，竹影婆娑可喜，即起挥毫濡墨，模写窗纸上。明日视之，生意具足。或云：自是人间往往效之，遂有墨竹。《图绘宝鉴》二。《十国春秋》四五。

## 黄崇嘏

1. []{#唐轶三十七-黄崇嘏-1}
王蜀有伪相周庠者，初在邛南幕中，留司府事。时临邛县送失火人黄崇嘏，才下狱，便贡诗一章曰：「偶离幽隐住临邛，行止坚贞比涧松。何事政清如水镜，绊他野鹤向深笼。」周览诗，遂召见，称乡贡进士，年三十许，祗对详敏，即命释放。后数日，献謌，周极奇之，召于学院与诸生姪相伴，善棋琴，妙书画。翌日。荐摄府司户参军，颇有三语之称，胥吏畏伏，案牍丽明。周既重其英聪，又美其风彩，在任将逾一载，遂欲以女妻之。崇嘏又袖封状谢，仍贡诗一篇曰：「一辞拾翠碧江涯，贫守蓬茅但赋诗。自服蓝衫居扳椽，永抛鸾镜画蛾眉。立身卓尔青松操，挺志铿然白璧姿。幕府若容为坦腹，愿天速变作男儿。」周览诗，惊骇不已，遂召见诘问，乃黄使君之女，幼失覆荫，唯与老嬭同居，元未从人。周益仰贞洁，郡内咸皆叹异。旋乞罢，归临邛之旧隐，竟莫知存亡焉。《玉溪编事》（《广记》三六七）。《十国春秋》四五。

## 海　印

1. []{#唐轶三十七-海印-1}
见薛涛[2](#唐轶二十-薛涛-2)。

## 杜光庭

1. []{#唐轶三十七-杜光庭-1}
道士杜光庭，字宾圣，道号东瀛子，括苍人也。授传真大师、特进、检校太傅、太子宾客、兼崇文馆大学士、行尚书户部侍郎、广成先生、上柱国、蔡国公。光庭初意喜读经史，工词章翰墨之学。懿宗设万言科选士，光庭试其艺，不中，乃弃儒衣冠入道，游意澹漠。著道家书，颇研极至理，至条列科教，自汉张道陵暨陆修靖撰集已来，始末备尽于今，羽流咸宗之。僖宗临御，光庭始充麟德殿文章应制。一时流辈，为之敛袵，皆曰：学海千寻，辞林万叶，扶宗立教，海内一人而已。尝撰《混元图》、《纪圣赋》、《广圣义》、《历帝纪》暨歌诗杂文仅百余卷，喜自录所为诗文，而字皆楷书，人争得之。故其书因诗文而有传，要是得烟霞气味。虽不可以拟伦羲、献，而迈往绝人，亦非世俗所能到也。光庭尝一日忽谓门人曰：「青城方创真宫，工未毕。上帝命余作岷峨主司，恐不久于人间世。」他日因复谓：「真宫成矣。」遂披法服，与门弟子别而卒。异哉，信人材不特人间少，天上亦少。昔李贺以天上玉楼成，贺作记而去，其类是矣。今御府所藏正书一。《宣和书谱》五。

2. []{#唐轶三十七-杜光庭-2}
杜光庭，长安人，应九经举不第。时长安有潘尊师者，道术甚高，僖宗所重。光庭素所希慕，数游其门。当僖宗之幸蜀也，观蜀中道门牢落，思得名士以主张之。驾回，诏潘尊师使于两街，求其可者。尊师奏曰：「臣观两街之众，道听涂说、一时之俊即有之，至于掌教之士，恐未合应圣旨。臣于科场中识九经杜光庭，其人性简而气清，量宽而识远，且困于风尘，思欲脱屣名利久矣。以臣愚思之，非光庭不可。」僖宗召而问之，一见大悦，遂令披戴，仍赐紫衣，号曰「广成先生」。即日驰驿遣之。及王建据蜀，待之愈厚，又号为「天师」。光庭尝以《道》、《德》二经注者虽多，皆未能演畅其旨，因著《广成义》八十卷，他术称是，识者多之。《五代史补》一。

3. []{#唐轶三十七-杜光庭-3}
蜀先主开建初，赐道士杜光庭为广德先生、户部侍郎、蔡国公。时蜀难方平，犹恶盗贼，犯者赃无多少，皆斩。是岁蜀饥，有三盗糠者，止得数斗，引至庭覆谳。会光庭方论道于广殿，视三囚，殆亦恻隐，谓杜曰：「兹事如何？」亦冀其一言见救，而杜卒无一语，但唯唯而已。势不得已，遂斩之。杜归旧宫道院，三无首者立于旁，哭诉曰：「公杀我也。蜀主问公，意欲见救，忍不以一言活我。今冥路无归，将其奈何？」杜悔责惭痛，辟谷一年，修九幽脱厄科仪以拔之。其魂岁余方去。光庭，越州人，博学有文章。在唐为麟德殿供奉，有经纶才，唐室欲相之。《湘山野录》下。

4. []{#唐轶三十七-杜光庭-4}
〔王〕衍受道箓于苑中，以杜光庭为传真天师、崇真馆大学士。光庭字宾圣，京兆杜陵人，寓居处州。方干见之，谓曰：「此宗庙中宝玉大圭也。」与郑云叟应百篇举，不中，入天台为道士。僖宗召见，赐紫衣，出入禁中。上表乞游成都，隐青城山白云溪。卒于蜀，年八十五，颜貌如生，众以为尸解。《蜀梼杌》上。

5. []{#唐轶三十七-杜光庭-5}
王蜀广德杜先生光庭，学海千浔，词林万叶，凡所著述，与乐天齐肩。僖宗朝，与华山郑征君云叟同应百篇，两战不胜，遂各挂羽服。郑则后唐三诏不起，杜则王蜀九命不从，可谓高尚隐逸之士也。《鉴诫录》五。

6. []{#唐轶三十七-杜光庭-6}
见贯休[7](#唐轶三十-贯休-7)。

7. []{#唐轶三十七-杜光庭-7}
天师杜光庭骄龙杖，红如猩血，重若玉石，似非藤竹所为，相传是仙人留赐。《清异录》下。《十国春秋》四七。

## 赵温圭

1. []{#唐轶三十七-赵温圭-1}
伪蜀有赵温圭，善袁许术，占人灾祥，无不神中，蜀谓之赵圣人。武将王晖事蜀先主，累有军功，为性凶猂。至后主时，为一二贵人挤抑，久沈下位，王深衔之。尝一日于朝门逢赵公，见之惊愕，乃屏人告之曰：「今日见君面有杀气，怀兵刃，欲行阴谋。但君将来当为三任郡守，一任节制，自是晚达，不宜害人，以取殃祸。」王大骇，乃于怀中探一匕首掷于地，泣而言曰：「今日比欲刺杀此子，便自引决，不期逢君为开释，请从此而止。」勤勤拜谢而退。王寻为郡，迁秦州节度。蜀亡，老于咸阳。宰相范质亲见王，话其事。《玉堂闲话》（《广记》八〇）。《十国春秋》四五。

## 杜　何

1. []{#唐轶三十七-杜何-1}
杜何博士，相国驸马悰之子。仕蜀至五转，无它才俊，止以贵公子享俸禄而已。耻其官卑，诣执政陈启，自述门阀，其末云：「昔年入贡，仕在花树韦吏部先德之前；即韦庄相也。今日通班，在新津冯长官小男之后。」即少常锐也。执政愍而慰之。《北梦琐言》二〇。《十国春秋》四二。

## 韦巽　周仁矩

1. []{#唐轶三十七-韦巽-1} []{#唐轶三十七-周仁矩-1}
韦巽，太尉昭度之子也。尪懦蒙钝，率由婢妪。仕蜀，先主以其事旧，优容之，以至卿监。或为同列所讥云：「三公门前出死狗。」巽曰：「死狗门前出三公。」又能酬酢也。周仁矩者，即蜀相庠之子，为驸马都尉，有才藻而庸劣。国亡后，与贫丐者为伍，俾一人先道爵里于市肆酒坊之间，人有哀者。日获三二百钱，与其徒饮噉而已。成都人皆嗟叹之。《北梦琐言》二〇。又《广记》二六二引。《十国春秋》四〇、四二。

## 韦承臯

1. []{#唐轶三十七-韦承臯-1}
韦承臯者，伪蜀时将校也。有待诏僧名行真，居蜀州长平山，尝于本州龙兴寺搆木塔，凡十三级，费钱银万计。寻为天火所焚，第三次营搆，方能就，人谓其有黄白之术也。及承臯典眉州，召行真至郡。郡有卢敬芝司马者，以殖货为业，承臯尝谓之曰：「某顷军中，与行真同火幕，遇一韦处士，授以作金术。适来鄙夫老矣，故召行真，同修旧药。药成，当得分惠。谓吾子罢商贾之业可乎？」卢敬诺。药垂成，韦牧坐罪贬茂州参军。临行，卢送至蟇颐津，韦牧沈药鼎于江中，谓卢生曰：「吾罪矣。先是授术韦处士者，吾害之而灭口，今日之事，药成而祸及，其有神理乎！」蜀国更变，以拒魏王之师，诛死。《北梦琐言》（《广记》一二四）。

## 赵雄武

1. []{#唐轶三十七-赵雄武-1}
王蜀时，有赵雄武者，众号「赵大饼」，累典名郡，为一时之富豪。严洁奉身，精于饮馔，居常不使膳夫。六局之中，各有二婢执役，当厨者十五余辈，皆着窄袖鲜洁衣装。事一餐，邀一客，必水陆俱备，虽王侯之家不得相倣焉。有能造大饼，每三斗面擀一枚，大于数间屋。或大内宴聚，或豪家有广筵，多于众宾内献一枚，裁剖用之，皆有余矣。虽亲密懿分，莫知擀造之法。以此得「大饼」之号。《北梦琐言》（《广记》二三四）。《十国春秋》四二。

## 杨　会

1. []{#唐轶三十七-杨会-1}
见毕𫍯5。

## 周　雄

1. []{#唐轶三十七-周雄-1}
唐大顺、景福已后，蜀路剑、利之间，白衞岭石筒溪虎暴尤甚，号税人场。商旅结伴而行，军人带甲列队而过，亦遭攫搏。时递铺卒有周雄者，膂力心胆有异于常，日夜行役，不肯规避，仍持托杈利剑，前后于税人场连毙数虎，行旅赖之。西川书记韦庄作长语以赏之，蜀帅补军职以壮之。《北梦琐言》（《广记》四三二）。

## 姜　志

1. []{#唐轶三十七-姜志-1}
姜志，许昌人，自小乱离，失其父母。尔后仕蜀，至武信军节度使。先是厩中圉人姜春者，事之多年，频罹鞭扑。一旦，告老于国夫人，请免马厩之役，而丐食于道路。夫人愍之，诘其乡贯姻亲，兼云有一子，随军入川，莫知存亡。其小字身上记验，一一述之，果志之父也。洎父子相认，悲号殒绝。志乃授父杖，俾笞其背，以偿昔日所误之事，举国嗟叹之。此事川蜀皆知。《北梦琐言》二〇。《十国春秋》四二。

## 朱　显

1. []{#唐轶三十七-朱显-1}
射洪簿朱显，顷欲婚郫县令杜集女，甄定后，值前蜀选入宫中。后咸康归命，显作掾彭州，散求婚媾，得王氏之孙，亦宫中旧人。朱因与话：「昔欲婚杜氏，尝记得有通婚回书云：『但惭南阮之贫，曷称东床之美。』」王氏孙乃长叹曰：「某即杜氏，王氏冒称。自宫中出后，无所托，遂得王氏收某。」朱显悲喜，夫妻情义转重也。《玉溪编事》（《广记》一六〇）。

## 段义宗

1. []{#唐轶三十七-段义宗-1}
南蛮所都之地号曰长和国，呼宰相为布燮。王蜀后主干德中，南蛮选布燮段义宗、判官赞衞姚岑等为使入蜀。义宗不欲朝拜，遂秃削为僧，号曰大长和国左街崇圣寺赐紫沙门银钵。既而届蜀，群臣议奏，僧有胡法，宜令礼拜，义宗于是失节焉。至于谈论，敷奏道理，一歌一咏，捷应如流。有题大慈寺芍药云：「浮花不与众花同，为感高僧护法功。繁影夜铺方丈月，异香朝散讲筵风。寻真自得心源静，观色非贪眼界空。好是芳馨堪供养，天教生在释门中。」又题三学院经楼云：「鹫岭鸡园不可俦，叨倍龙象喜登游。玉排复道珊瑚殿，金错危栏翡翠楼。尚欲归心求四谛，敢辞旋绕满三周。羲和鞭挞金乌疾，俗网无由肯驻留。」又题曰：「当今积善竞修崇，七宝庄严作梵宫。佛日明时齐舜日，皇风清处接慈风。一乘妙理应难测，万劫良缘岂易穷。共恨尘劳非法侣，掉鞭归去夕阳中。」又题判官赞衞，有《听歌妓洞云謌》，略云：「嵇叔夜，嵇叔夜，鼓琴饮酒无闲暇。若使当时闻此歌，抛掷广陵浑不藉。刘伯伦，刘伯伦，虚生浪死过青春。一饮一硕独自醉，无人为尔下梁尘。」又《思乡》云：「虏北行人绝，云南信未还。庭前花不扫，门外柳谁攀？坐久消银烛，愁多减玉颜。悬心秋夜月，万里照关山。」似此制作，实为高手。义宗生居蛮貊，蔑有汉朝，前蜀号大汉国。章表□□，颇生轻易。国师常莹、辩广、光业等酬酢偈句皆失机宜。□□□还遇鸩而卒。议者以南康王韦皋于沈黎大兴黉序，□□□□遂至夷乱华风，交流异域。自有唐，蛮子朝觐罕有。□□□□□俗之间无不缮写《洞云謌》行者也。《鉴诫录》六。

# 唐人轶事汇编卷三十八

## 孟知祥

1. []{#唐轶三十八-孟知祥-1}
初，知祥将据蜀也，且上表乞般家属，时枢密使安重诲用事，拒其请。知祥曰：「吾知之矣。」因使密以金百两为赂，重诲喜而为敷奏，诏许之。及家属至，知祥对僚吏笑曰：「天下闻知枢密，将谓天地间未有此，谁知祗销此百金耶？亦不足畏也！」遂守险拒命。《五代史补》二。

2. []{#唐轶三十八-孟知祥-2}
孟知祥与董璋有隙，举兵讨之。璋素勇悍，闻知祥之来也，以为送死。诸将两端。季镐为知祥判官，深忧之。及将战，知祥欲示闲暇，自书一字以遗董璋，无何，举笔辄误书「董」为「重」字，不悦久之。镐在侧大喜，且引诸将贺于马前，知祥不喻，曰：「事未可测，何贺耶？」镐曰：「其董字，艸下施重，今大王去艸书重，是董已无头，此必胜之兆也。」于是三军欣然，一战而董璋败。《五代史补》二。

3. []{#唐轶三十八-孟知祥-3}
孟知祥之入蜀，视其险固，阴有割据之志。洎抵成都，值晚，且憩于郊外，有推小车子过者，其物皆以袋盛，知祥见问曰：「汝车所胜几袋？」答曰：「尽力不过两袋。」知祥恶之。其后果两世而国灭。《五代史补》二。《十国春秋》四八。

4. []{#唐轶三十八-孟知祥-4}
孟蜀高祖顷者未临西川，守北京，蜀人竞以击拂之门，妙绝之戏，呼「头入」为「孟入」，或云此毬子从太原将来。又有工人孟德，预起宫闱，上凌霄汉，虽般输之妙，无以加焉。虽「德」与「得」之字体不同，音亦为祥矣。又王蜀后主元舅徐太师延琼，于锦水应圣桥西创置大第，状若宫室，横亘数坊。是时内外皇亲宣下悉令暖宅，后主亦亲幸宴乐，移时，忽于徐公堂中命笔大书「孟」字，徐虽不测其义，寻以御札谢恩。至咸康，后主降唐，孟祖自北京除蜀，庄宗忧大军之后制御事多，立宣铸印离京，奔骑赴镇。既而旌幢届蜀，以统军圣兴太子未归，旋令将校改换宫闱，孟祖乃权于徐公之第安下，覩红绡所笼姓字，怪问前蜀臣寮，对曰：「此王后主御札。」高祖叹曰：「疏狂天子，亦预知与吾交代乎！」是知必有先应者也。《鉴诫录》一。《王氏见闻录》（《广记》一三六）。《蜀梼杌》下。《洛中纪异录》（张本《说郛》二〇、陶本《说郛》四九）。《青箱杂记》七。《十国春秋》四八。

5. []{#唐轶三十八-孟知祥-5}
见李严[1](#唐轶三十二-李严-1)。

6. []{#唐轶三十八-孟知祥-6}
见卢文纪[3](#唐轶三十二-卢文纪-3)。

7. []{#唐轶三十八-孟知祥-7}
后唐福庆公主下降孟知祥。长兴四年，明宗晏驾，唐裔避乱，庄宗诸儿削发为苾𫇴，间道走蜀，时知祥新称帝，为公主厚待犹子，赐予千计。勅器用局以沈香降真为钵，木香为匙筯，锡之常食。堂展钵，众僧私相谓曰：「我辈谓渠顶相衣服均是金轮王孙，但面前四奇家具有无不等耳。」《清异录》下。《十国春秋》五〇。

8. []{#唐轶三十八-孟知祥-8}
幈宫，孟蜀高祖晚年作，以画屏七十张，关百纽而鬭之，用为寝所。《清异录》下。《十国春秋》四九。

9. []{#唐轶三十八-孟知祥-9}
皇明帐，自知祥传至昶，但称皇明帐，不知所自。色浅红，恐是鲛鮹之类。于皱纹中有十洲三岛象，施之大小床皆称可，此为怪耳。夜则灿错如金箔状。昶败，失所在。《清异录》下。《十国春秋》四九。

10. []{#唐轶三十八-孟知祥-10}
见赵忠义[1](#唐轶三十八-赵忠义-1)。

11. []{#唐轶三十八-孟知祥-11}
见蒲师训[2](#唐轶三十八-蒲师训-2)。

## 李　妃

1. []{#唐轶三十八-李妃-1}
李氏，长公主之媵，尝梦大星自天坠落其怀，以告公主，公主曰：「此婢有福相，当生贵子。」乃令知祥幸之，遂生昶。《蜀梼杌》下。《十国春秋》五〇。

2. []{#唐轶三十八-李妃-2}
昶幼聪悟才辨，自袭位，颇勤于政，边境不耸，国内阜安。其后用王昭远、韩保正掌军国事，其母谓曰：「如昭远者，始以微贱事汝左右，保正世禄，素不知兵，一旦边境有急，此辈制敌，必先败衂。惟高彦俦是汝父故人，可以委任。」昶不能用。及卒，其母不哭，以酒酹地曰：「汝不用吾言，不死社稷，贪生以至今日，吾所以不死者，以汝在，汝既死，吾何用生为！」因不食，亦卒。《蜀梼杌》下。《十国春秋》五〇。

3. []{#唐轶三十八-李妃-3}
王师伐蜀，孟昶出兵拒之，其势既蹙，始肯赍表，诣王全斌请降，即奉其母逮官属沿峡江而下。至江陵，上遣使厚劳之，别赐茶药慰其母，手诏止曰「国母」。李氏有贤识，昶在国，或纵侈过度，往往诟挞于庭。有司候昶至阙，令衔璧俘献于太庙一切罢之。车驾亲劳于近郊，止令素服待罪于两观之下，御含元殿备礼见之。预诏有司，直右掖门东葺大第五百楹，什用器皿悉赐焉。封昶为中书令、秦国公，给巨镇节俸。拜命六日而卒，年四十七。发哀，奠赠视三公之秩。初，其母才至阙，上以禁轝肩至宫廷，嫔御扶掖，亲酌酒饮之曰：「母但宽中，勿念乡土，异日必送母归蜀。」母奏曰：「妾家本太原，若许送妾还并门，死亦心足。」时晋垒未平，太祖闻吉谶，大喜曰：「俟平刘钧，立送母归，必如所愿。」因厚赐之。后昶卒，母亦不哭，以酒酹地曰：「尔贪生失理，不能纳疆于真主，又不能死社稷，实谁咎乎！吾以汝在，所以忍死至今。汝既死，吾安藉其生耶！」遂不食，数日而卒。《玉壶清话》四。《太平治迹统类》一。《十国春秋》五〇。

## 孟　昶

1. []{#唐轶三十八-孟昶-1}
知祥僭号才七月而终，其子昶嗣伪位。昶尚年少，乃与其母后同宫。数年余，遂迁新宫而居。以其宫宇稍广，乃选民间女子有殊色者充之，及有司引至后苑，昶亲选择，佳者亦赐诸王，余则纵去。而民间惧其搜选，皆立求媒伐而嫁之，谓之「惊婚」焉。昶之幼年，有日者周玄豹视之，谓知祥曰：「此儿骨法非常，宜爱之。」知祥不听，后又遣玄豹同昶於戏剧之处熟视之，既而告曰：「此四十年偏霸之主，非等闲也。」知祥始喜，由是特加爱念。昶之母后，即后唐积庆公主之从车也，尝在并门，累从征伐，备历艰难，由是颇务慈俭，常戒昶以固福寿为怀。而昶亦能禀之，寝处惟紫罗帐，紫碧绫帷褥而已，无加锦绣之饰，至于盥漱之具，亦但用银兼以黑漆木器耳。每决死刑，多所矜减。而俭止一身，仁唯容恶，乃匹夫之小节耳。然仁道至大，元鉴孔昭，及归皇朝，终吉天命，远视李氏，近观王衍，祸福之道盖相方焉。蜀之末年，百官竞执长鞭，自马至地，妇人竞戴高冠子，皆谓之朝天。又制新曲，名之曰《万里朝天》，意谓万里皆朝于己。及归降之后，崎岖川陆，至于京师，乃万里朝天之验矣。昶性畏懦，在位唯每年春一拜知祥之陵，及十一月诞日伪号明庆节。幸佛寺烧香而已，他无所适。每出，则乘步辇，垂以重帘，环结珠香囊，至于四角，香闻数里，人亦不能见其面。昶出外，则以其舆辇崇饰奢丽。居常在内，惟铜装朱漆小辇而已。故三十年不南郊，不放灯，率由惧非常也。昶后体重，遂不乘马，内厩惟饲一打毬马，而久不按习，亦不堪乘跨。其余名马多属之亲王近臣耳。《五国故事》上。《十国春秋》四九。

2. []{#唐轶三十八-孟昶-2}
〔广政〕三年正月上元，观灯露台，舞娼李艳娘有姿色，召入宫，赐其家钱十万。《蜀梼杌》下。《十国春秋》四九。

3. []{#唐轶三十八-孟昶-3}
蜀主能文章，好博览，知兴亡，有诗才。尝为箴诫颁诸字人，各令刊刻于坐隅，谓之《颁令箴》，曰：「朕念赤子，旰食宵衣。托之令长，抚养惠绥。政在三异，道在七丝。驱鸡为理，留犊为规。宽猛得所，风俗可移。无令侵削，无使疮痍。下民易虐，上天难欺。赋与是切，军国是资。朕之赏爵，固不逾时。尔俸尔禄，民膏民脂。为民父母，莫不仁慈。勉尔为诫，体朕深私。」《野人闲话》（《挥麈后录》余话一）。《蜀梼杌》下。《十国春秋》四九。参见《容斋续笔》一。

4. []{#唐轶三十八-孟昶-4}
〔广政〕十二年八月，昶游浣花。是时蜀中百姓富庶，夹江皆创亭榭游赏之处，都人士女倾城游玩，珠翠绮罗，名花异香，馥郁森列。昶御龙舟观水嬉，上下十里，人望之如神仙之境。昶曰：「『曲江金殿锁千门』，殆未及此。」兵部尚书王廷珪赋曰：「十里水中分岛屿，数重花外见楼台。」昶称善久之。《蜀梼杌》下。《野人闲话》（张本《说郛》一七、陶本《说郛》二八）。又《五代诗话》一引。《十国春秋》四九。

5. []{#唐轶三十八-孟昶-5}
〔广政十三年〕九月，令城上植芙蓉，尽以幄幙遮护。是时蜀中久安，赋役俱省，斗米三钱，城中之人子弟不识稻麦之苗，以笋芋俱生于林木之上，盖未尝出至郊外也。邨落闾巷之间，弦管歌诵合筵，社会昼夜相接。府库之积，无一丝一粒入于中原，所以财币充实。城上尽种芙蓉，九月间盛开，望之皆如锦绣，昶谓左右曰：「自古以蜀为锦城，今日观之，真锦城也。」《蜀梼杌》下。《十国春秋》四九。

6. []{#唐轶三十八-孟昶-6}
〔广政〕二十年六月，周世宗归我秦凤之俘，昶遣使致书谢，称大蜀皇帝，世宗不答，昶曰：「朕郊祀天地称天子时，尔方鼠窃作贼，何得相薄耶！」《蜀梼杌》下。《十国春秋》四九。

7. []{#唐轶三十八-孟昶-7}
五代后蜀后主尝临轩，谓侍臣曰：「汉高帝以三杰定海内。朕今得赵季良、赵廷隐、张业、李昊、张虔刘、孙汉韶，是六杰也。虞舜举八元而天下治，朕有王处回、毋昭裔、张公铎，范仁恕，是四元也。宜令御容院图形，宣付史馆。」左右皆称万岁。《实宾录》五。

8. []{#唐轶三十八-孟昶-8}
昶好学，凡为文皆本于理，常谓李昊、徐光溥曰：「王衍浮薄而好轻艳之辞，朕不为也。」《蜀梼杌》下。《十国春秋》四九。

9. []{#唐轶三十八-孟昶-9}
孟昶尝立石经于成都，又恐石经流传不广，易以木版。宋世书称刻本始于蜀，今人求宋版，尚以蜀本为佳。昶好文，有功后学，诚未可以成败论。尝言不效王衍作轻薄小词，而其词自工。《边州闻见录》（《五代诗话》一）。

10. []{#唐轶三十八-孟昶-10}
蜀孟昶月旦必素飡，性喜薯药，左右因呼薯药为「月一盘」。《清异录》上。

11. []{#唐轶三十八-孟昶-11}
孟昶夏月，水调龙脑末，涂白扇上，用以挥风。一夜与花蘂夫人登楼望月，误堕其扇，为人所得，外有效者，名「雪香扇」。《清异录》下。《十国春秋》五〇。

12. []{#唐轶三十八-孟昶-12}
孟昶时，每腊日，内官各献罗体圈金花树子，梁守珍献忘忧花，缕金于花上，曰「独立仙」。《清异录》上。

13. []{#唐轶三十八-孟昶-13}
太祖平蜀，得孟昶七宝装溺器，掷之于地，令杵碎之，曰：「汝以何器贮食？似此，不亡何待？」《杨文公谈苑》（《宋朝事实类苑》一）。《三朝圣政录》（《类说》一九）。《涑水记闻》一。

14. []{#唐轶三十八-孟昶-14}
圣朝干德二年，岁在甲子，兴师伐蜀。明年春，蜀主出降。二月，除兵部侍郎、参知政事吕公余庆知军府事，以伪皇太子策勋府为理所。先是，蜀主每岁除日，诸宫门各给桃符一对，俾题元亨利贞四字。时伪太子善书札，选本宫策勋府桃符亲自题曰：「天垂余庆，地接长春」八字，以为词翰之美也。至是，吕公名余庆，太祖皇帝诞圣节号长春，天垂地接，先兆皎然，国之兴替，固前定矣。《茅亭客话》一。《分门古今类事》一四。参见《洛中纪异录》（张本《说郛》二〇、陶本《说郛》四九）。

15. []{#唐轶三十八-孟昶-15}
幸夤逊仕伪蜀孟昶为学士。王师将致讨之前，岁除，昶令学士作诗两句，写桃符上。夤逊题曰：「新年纳余庆，嘉节号长春。」明年蜀亡，吕余庆以参知政事知益州。长春乃太祖诞圣节名也。《谈苑》（《诗话总龟》前集三三）。《蜀梼杌》下。《十国春秋》四九以为孟昶自题词。

16. []{#唐轶三十八-孟昶-16}
王师下蜀时，护送孟昶血属辎重之众，百里不绝，至京师犹然。诗人李度作平蜀诗，略曰：「全家离锦水，五月下瞿塘。绣服青蛾女，雕鞍白面郎。累累辎重远，杳杳路歧长。」《能改斋漫录》一三。

17. []{#唐轶三十八-孟昶-17}
昶之行，万民拥道，哭声动地，昶以袂掩面而哭，自二江至眉州，沿路百姓恸绝者数百人，盖与王衍不同耳。《蜀梼杌》下。《十国春秋》四九。

18. []{#唐轶三十八-孟昶-18}
伪蜀孟昶以降王入朝，舟过眉州湖瀼渡，一宫嫔有孕，昶出之，祝曰「若生子，孟氏尚存也。」后生子，今为孟氏不绝。昶治蜀有恩，国人哭送之。至犍为县别去，其地因号曰哭王滩。蜀初平，吕余庆出守，太祖谕曰：「蜀人思孟昶不忘，卿官成都，凡昶所搉税食饮之物，皆宜罢。」余庆奉诏除之，蜀人始欣然不复思故主矣。《邵氏闻见录》一。

19. []{#唐轶三十八-孟昶-19}
见李妃[2](#唐轶三十八-李妃-2)、[3](#唐轶三十八-李妃-3)。
20. []{#唐轶三十八-孟昶-20}
见李妃[2](#唐轶三十八-李妃-2)、[3](#唐轶三十八-李妃-3)。

21. []{#唐轶三十八-孟昶-21}
广政初，蜀后主与妃张太华同辇游青城山九天丈人观，月余不返，李廷珪谏不听。又数日，雷雨大作，太华震殒，以红锦龙褥裹瘗观前白杨树下。翌日趣回銮，悲痛无已。《全蜀艺文志》（《五代诗话》八）。《十国春秋》五〇。

## 花蘂夫人

1. []{#唐轶三十八-花蘂夫人-1}
花蘂夫人，蜀王建妾也，后号「小徐妃」者。大徐妃生王衍，而小徐妃其女弟。在王衍时，二徐坐游燕淫乱亡其国。庄宗平蜀后，二徐随王衍归中国，半途遭害焉。及孟氏再有蜀，传至其子昶，则又有一花蘂夫人，作宫词者是也。国朝降下西蜀，而花蘂夫人又随昶归中国。昶至且十日，则召花蘂夫人入宫中，而昶遂死。昌陵后亦惑之。尝进毒，屡为患，不能禁。太宗在晋邸时，数数谏昌陵，而未果去。一日兄弟相与猎苑中，花蘂夫人在侧，晋邸方调弓矢引满，政拟射走兽，忽回射花蘂夫人，一箭而死。始所传多伪，不知蜀有两花蘂夫人，皆亡国，且杀其身。《铁围山丛谈》六。参见《十国春秋》五〇。

2. []{#唐轶三十八-花蘂夫人-2}
费氏，蜀之青城人，以才色入蜀宫，后主嬖之，号花蕊夫人，效王建作宫词百首。国亡，入备后宫。太祖闻之，召使陈诗。诵其《国亡》诗云：「君王城上竖降旗，妾在深宫那得知。十四万人齐解甲，更无一个是男儿。」太祖悦。盖蜀兵十四万，而王师数万尔。《后山诗话》。

3. []{#唐轶三十八-花蘂夫人-3}
前蜀王衍降后唐，王承旨作诗云：「蜀朝昏主出降时，衔璧牵羊倒系旗。二十万人齐拱手，更无一个是男儿。」其后花蘂夫人记孟昶之亡，作诗云：「君王城上竖降旗，妾在深宫那得知。二十万人齐解甲，宁无一个是男儿。」陈无己诗话载之，乃知沿袭前作。《能改斋漫录》八。《优古堂诗话》。

4. []{#唐轶三十八-花蘂夫人-4}
伪蜀主孟昶，徐匡璋纳女于昶，拜贵妃，别号花蘂夫人。意花不足拟其色，似花蘂翾轻也。又升号慧妃，以号如其性也。王师下蜀，太祖闻其名，命别护送。途中作词自解曰：「初离蜀道心将碎，离恨绵绵。春日如年，马上时时闻杜鹃。　　三千宫女皆花貌，妾最婵娟。此去朝天，只恐君王宠爱偏。」陈无己以夫人姓费，误也。《能改斋漫录》一六。

5. []{#唐轶三十八-花蘂夫人-5}
花蘂夫人宫词之外，尤工乐府，蜀亡入汴，道经葭萌，题驿壁云：「初离蜀道心将碎，离恨绵绵。春日如年，马上时时闻杜鹃。」书未毕，为军骑催行。后人续之云：「三千宫女皆花貌，妾最婵娟。此去朝天，只恐君王宠爱偏。」花蘂见宋祖时，犹作「四十万人齐解甲，更无一个是男儿」之诗，焉有随昶行而书此败节语乎？续之者不惟虚空架桥，而词之鄙，亦狗尾续貂矣。《蜀中诗话》（《五代诗话》八）。

6. []{#唐轶三十八-花蘂夫人-6}
蜀王昶好衣紫挟弹，所幸花蘂夫人善诗，即世传《宫词》也。蜀既破，其《亡国》诗云：「君王城上竖降旗，妾在深宫那得知。十四万人齐解甲，更无一个是男儿。」亦愤而悲矣。夫人业入宋宫中，艺祖一日临之，见壁上画像，不知是昶，问何神也，夫人乃谬言：「此张仙耳，妇人奉之者宜子。」至今有张仙祠云。夫人下比绿珠则不足，上拟息妫则有余。《稗史汇编》（《五代诗话》八）。

## 赵廷隐

1. []{#唐轶三十八-赵廷隐-1}
伪蜀主当僭位，诸勋贵功臣竞起甲第。独伪中令赵廷隐起南宅北宅，千梁万拱，其诸奢丽，莫之与俦。后枕江渎，池中有二岛屿，遂甃石循池，四岸皆种垂杨，或间杂木芙蓉，池中种藕。每至秋夏，花开鱼跃。柳阴之下，有士子执卷者，垂纶者，执如意者，执麈尾者，谭诗论道者。一旦，岸之隈有莲一茎，上分两歧，开二朵，其时谓之太平无事之秋，士女拖香肆艳，看者甚众。赵廷隐画图以进，蜀主叹赏。其时歌者咏者不少。无何，禁苑中有莲一茎，歧分三朵，蜀主开筵醼，召群臣赏之，是时词臣已下皆贡诗。当时有好事者，图以绘事，至今传之。《北梦琐言》（《广记》四〇九）。

## 赵崇韬

1. []{#唐轶三十八-赵崇韬-1}
崇韬少骁勇，有父风，累从征讨有功，署副兵马使。及庭隐卒，昶以崇韬领衞圣诸军使，以袭父任。广政二年，周师复至境上，昶以崇韬与控鹤指挥使袁可钧，同为北面招讨。崇韬率励将士，行阵整肃。士卒有黥其额为斧形者，号曰破柴都。周师前锋屡为崇韬所败，至归安而退。《九国志》七。《实宾录》一四。

## 王处回

1. []{#唐轶三十八-王处回-1}
王处回积钜万计，蜀中富家罕与比。在太原，家甚贫，善相者周玄豹每指谓知详曰：「此子宝精也，它日当大富。」果如所言。《九国志》（《白孔六帖》二一）。《十国春秋》五二。

## 毋昭裔

1. []{#唐轶三十八-毋昭裔-1}
毋公者，蒲津人也，仕蜀为相。先是，公在布衣日，尝从人借《文选》及《初学记》，人多难色。公浩叹曰：「余恨家贫，不能力致。他日稍达，愿刻板印之，庶及天下习学之者。」后公果于蜀显达，乃曰：「今日可以酬宿愿矣。」因命工匠日夜雕板，印成二部之书。公览之，欣然曰：「适我愿兮。」复雕九经诸书。两蜀文字，由是大兴。洎蜀归国，豪贵之族以财贿祸其家者十八九。上好书，命使尽取蜀文籍及诸印板归阙，忽见板后有毋氏姓名，乃问欧阳炯，炯曰：「此是毋氏家钱自造。」上甚悦，即命以板还毋氏，至今印书者徧于海内。《纪异录》（《分门古今类事》一九）。

2. []{#唐轶三十八-毋昭裔-2}
毋昭裔贫贱时，尝借《文选》于交游间，其人有难色，发愤异日若贵，当板以镂之遗学者。后仕王蜀为宰相，遂践其言刊之。印行书籍，创见于此。事载陶岳《五代史补》。后唐平蜀，明宗命太学博士李锷书五经，倣其制作，刊板于国子监，监中印书之始。《挥麈后录》余话一。

## 李　昊

1. []{#唐轶三十八-李昊-1}
昊事前后蜀五十年，资货巨万，奢侈逾度，妓妾数百。尝读王恺、石崇传，笑曰：「穷俭乞儿，以此为富，可笑，可笑！」王衍及昶降表，皆昊为之。蜀人鄙其所为，夜书其门曰：「世修降表李家。」《蜀梼杌》上。《太平治迹统类》一。《宾退录》三。《十国春秋》五二。

2. []{#唐轶三十八-李昊-2}
见李尧夫[1](#唐轶三十八-李尧夫-1)。

3. []{#唐轶三十八-李昊-3}
见李起[1](#唐轶三十八-李起-1)。

4. []{#唐轶三十八-李昊-4}
孟蜀时，兵部尚书李昊每春时将牡丹花数枝分遗朋友，以兴平酥同赠，且曰：「俟花凋卸，即以酥煎食之，无弃秾艳也。」《客退纪谈》（陶本《说郛》三一）。《十国春秋》五二。

## 徐光溥

1. []{#唐轶三十八-徐光溥-1}
何光远作《广政录》，记孟氏有蜀时，翰林学士徐光溥、刘侍郎羲叟分直，忽覩庭中笋迸出。徐因题之，刘诗多讥诮徐托土本是蜀人。诗成，二学士从此不睦。徐诗曰：「迸出班犀数十株，更添幽景向蓬壶。出来似有凌云势，用作丹梯得也无。」刘诗曰：「徐徐出土非人种，枝叶难投日月壶。为是因缘生此地，从他长养譬如无。」《古今事文类聚》后集二四。

2. []{#唐轶三十八-徐光溥-2}
伪蜀徐光溥，事孟昶至中书侍郎平章事。昶好度僧，而光溥以为无益，遇事便发。毋昭裔、李昊嫉之。后有议论，但熟睡而已，时号「睡相」。《实宾录》七。《外史梼杌》（《类说》二七）。

## 王昭远

1. []{#唐轶三十八-王昭远-1}
蜀人王昭远，戊午岁为巡边制置使。及文州，遇军人喧聚，问之，言「旧冢内有尸不坏，或以砖石投之，其声铿然。」昭远往，见其形质俨然，如新逝者。冢中得石版云：「有唐故文州马步都虞候和文，年五十八，大中五年辛未五月五日卒，葬于此。」昭远致祭，复令掩闭之，于墓侧刻石以铭之。《野人闲话》（《广记》三九〇）。

2. []{#唐轶三十八-王昭远-2}
孟蜀通奏使王昭远，居常好大言，有杂耕渭上之志。闻王师入讨，对宾客挼手言：「此送死来尔！乘此逐北，遂定中原，不烦再举也。」不两月蜀亡，昭远为俘。《容斋五笔》五。

3. []{#唐轶三十八-王昭远-3}
及王师来伐，昶令昭远与韩保贞、赵崇韬等领兵以抗王师。昭远好读兵书，颇以将略自任。始发成都，昶遣宰相李昊等饯于郊外。昭远酒酣，攘臂而言曰：「是行也，非止克敌，当以此数万雕面恶少，取中原如反掌尔。」及行，执铁如意指挥军事，自方诸葛亮。时王师已破剑门，昭远大惧。俄与王师遇于汉源，赵崇韬布阵将战，昭远据胡床不能起。崇韬败，乃免胄弃甲走投东川，为追骑所获，送阙下，授左领军大将军。开宝中卒。《九国志》七。《太平治迹统类》一。《十国春秋》五七。

4. []{#唐轶三十八-王昭远-4}
昭远投东川，匿民仓舍下，悲嗟流涕，目尽肿，惟诵罗隐诗曰：「运去英雄不自由。」俄亦为追骑所获。《太平治迹统类》一。《十国春秋》五七。

## 欧阳烱

1. []{#唐轶三十八-欧阳烱-1}
见可朋[2](#唐轶三十八-可朋-2)。

## 幸夤逊

1. []{#唐轶三十八-幸夤逊-1}
孟蜀翰林学士幸夤逊，顷年在青城山居。其居则古道院，在一峰之顶，内塑像皇姑，则唐玄宗之子也。一夕，梦见皇姑召之，谓曰：「汝可食杏仁，令汝聪利，老而弥壮，心力不倦，亦资于年寿矣。汝有道性，不久住此，须出佐理当代。」夤逊梦中拜请法制，则与申天师《怡神论》中者同。夤逊遂日日食之，令老而轻健，年逾从心，犹多著述。又梦掌中草不绝，后来内制草数年，复掌选，心力不倦。因知申天师《怡神论》中仙方，尽可验矣。《野人闲话》（《广记》二七八）。又张本《说郛》一七、陶本《说郛》二八引。《十国春秋》五四。　案：幸夤逊，原作「辛夤逊」，据《十国春秋》改。

2. []{#唐轶三十八-幸夤逊-2}
伪蜀幸夤逊梦掌中抽草，占者曰：「君必迁翰林学士。」未几，出召为学士。《海录碎事》一一上。《诚斋杂记》下。

3. []{#唐轶三十八-幸夤逊-3}
幸夤逊仕伪蜀孟昶为学士，王师将致讨之前岁除，昶令学士作诗两句，写桃符上，夤逊题曰「新年纳余庆，嘉节号长春。」明年蜀亡，吕余庆以参知政事知益州。长春乃太祖诞圣节名也。《谈苑》（《诗话总龟》前集三一）。又《宋朝事实类苑》四七引。

## 韦　嘏

1. []{#唐轶三十八-韦嘏-1}
伪蜀韦嘏，唐相贻范之子，仕孟昶时，历御史中丞。性多依违，时号为「软饼中丞」。《实宾录》一。《十国春秋》五三。

## 范禹偁

1. []{#唐轶三十八-范禹偁-1}
偁，九陇人，父虔，为衙吏。禹偁少落拓，斗鸡走狗，随母改适张氏，因冒姓张。有道士谓曰：「子骨法异常，若读书，他日必大贵。」遂入丹景山从师苦学。天成中登第，始复姓。上郡守启曰：「昔年上第，误标张禄之名；今日故园，复作范睢之裔。」知祥以为蒙阳令，召入侍太子。昶嗣立，累迁翰林学士。性吝啬，好聚财，求守外郡，昶不欲其出，令兼简州刺史，乃召阳安白直至成都，岁令输钱数千缗。三掌贡举，贿厚者登高科。面评其直，无有愧色。冯赞尧为布衣交，家贫无资，终不放登第。后从昶归朝为鸿胪卿。有门生自阳城至，相见甚懽，延话终日，乃曰：「吾近凿一井水，甚甘。」乃各饮一杯，竟不设席。其鄙啬如此。《蜀梼杌》下。《十国春秋》五三。

2. []{#唐轶三十八-范禹偁-2}
孟蜀礼部侍郎范禹偁，彭门人。少不检，以飞走为事。忽有一道士访之，曰：「子，国家名器也，何不读书以取禄位？须是改易姓名，必及第焉。候至戌年，后归本姓，善自保爱。」问其名，曰：「我安法尚也。」既出门，失所在。范感其异，因入丹景山读书，乃改姓张，旧名锷，改禹偁。是时蜀无科塲，遂吏书入洛。长兴二年，于考功卢华下及第。归蜀授监察御史，果于戌年复归旧姓。上蜀丞相状云：「昔遇至人，令易本姓。往年金牓，误题张禄之名；今日玉除，元是范增之裔。」禹偁后终于翰林学士。《该闻录》（《分门古今类事》一〇）。

## 欧阳彬

1. []{#唐轶三十八-欧阳彬-1}
欧阳彬，衡山人。世为县吏，至彬特好学，工于词赋。马氏之有湖南也，彬将希其用，乃携所著诣府。求见之礼，必先通名纸，有掌客吏，众谓樊知客，好贿，阴使人谓彬曰：「足下之来，非徒然也，实欲显族致身，而不以一物为贶，其可乎？」彬耻以贿进，竟不与。既而樊氏怒，掷名纸于地曰：「岂吏人之子欲干谒王侯耶？」彬深恨之，因退而为诗曰：「无钱将乞樊知客，名纸生毛不为通。」因而落魄街市，歌姬酒徒，无所不狎。有歌人瑞卿者慕其才，遂延于家。瑞卿能歌，每岁武穆王生辰必歌于筵上。时湖南自旧管七郡外，又加武陵、岳阳，是九州，彬作《九州歌》以授瑞卿，至时使歌之，实欲感动武穆，既而竟不问。彬叹曰：「天下分裂之际，厮徒负养皆能自奋，我贫而至此耶？」计无所出，思欲窜入邻道，但未有所向。居无何，闻西蜀图纲将发，彬遂谋入蜀，且私谓瑞卿曰：「吾以干谒不遂，居于汝家，未尝有倦色，其可轻弃乎？然士以功名为不朽，不于此时图之，恐贻后悔。今吾他适，庶几有成，勿以为念。」瑞卿曰：「君于妾，不可谓之无情。然一旦不以妾自滞，割爱而去，得非功名之将至耶？妾诚异之。家财约数缗，虽不丰，愿分为半，以资路途。」彬亦不让，因以瑞卿所赠尽赂纲吏，求为驾船仆夫，纲吏许之。既至蜀，遂献《独鲤朝天赋》，蜀主大悦，擢居清要。其后官至尚书左丞相，出为夔州节度使。既领夔州，武穆王已薨，其子希范继立，因致书于希范，叙畴昔入蜀之由，仍以衡山宗族为托。希范得书大惭，彬之亲友悉免其赋役，下令搜访草泽。由是士无贤不肖参谒，皆延客之，因彬所致也。彬雅有风仪，其为文辞近而理真，闻之者虽不知书亦释然晓之，竟以此遇。《五代史补》三。《十国春秋》五三。

2. []{#唐轶三十八-欧阳彬-2}
欧阳彬，王蜀时为翰林学士。唐明宗时入洛，责令归蜀。孟氏开国，复为翰林，作诗云：「昔年追感泪横流，今日寻思是漫愁。容易得来容易失，等闲成了等闲休。皇图本谓儿孙置，白刃番成骨肉讐。梁汉后唐三世主，九泉相见大悠悠。」《该闻录》（《类说》一九）。

3. []{#唐轶三十八-欧阳彬-3}
彬字齐美，衡上人，博学能文。昶以为嘉州刺史，喜曰：「青山绿水中为二千石，作诗饮酒，为风月主人，岂不嘉哉！」《蜀梼杌》下。《十国春秋》五三。

## 刘保义

1. []{#唐轶三十八-刘保义-1}
刘保义迁户部郎中，充诸王侍读，赐金紫。孟昶问以经义，称旨，转给事中。保义鲁质，性复严急，每捶昶诸子，必极楚痛，号泣而后止。诸乳母密遣人语保义曰：「王侯家子弟何过，挞辱之！」保义怒曰：「膏粱之不训，则豚犬尔。汝妇人何知耶！」俄罢侍读而卒。《九国志》（《职官分纪》三二）。《蜀梼杌》下。《十国春秋》五三。　案：刘保义，《蜀梼杌》、《十国春秋》作「刘保乂」。

## 张九龄

1. []{#唐轶三十八-张九龄-1}
蜀右补阙张九龄见蜀主，言：「政不治，由奸佞在朝。」蜀主问：「奸佞为谁？」九龄指李昊、王昭远以对。蜀主以诋毁大臣，贬九龄维州录事参军。《续世说》一二。《十国春秋》五四。　案：张九龄，《十国春秋》作「章九龄」。

## 李　起

1. []{#唐轶三十八-李起-1}
蜀主以李昊领武信节度使，右补阙李起上言，故事宰相无领方镇者，蜀主曰：「昊家多冗费，厚禄优之尔。」起性悻直，李昊尝语之曰：「以子之才，苟能谨默，当为翰林学士。」起曰：「俟无舌，乃不言尔。」《续世说》三。《十国春秋》五四。

## 贾　鹗

1. []{#唐轶三十八-贾鹗-1}
彭州僧号曰醋头，长髭垂发，以功德像纳为三衣，状若佯狂，妖言惑众，蜀之聋俗，莫不皈依。明德中，故田特进敬全典九陇日，辟贾侍御鹗倅职彭门，乃权郡事，贾本青社人也，为理公清，僻憎佞媚，郡县僚属，视若冰霜。是时醋头不敢入境，后郡人思其瞻礼，诣贾判状请归。贾亦多才，判其状曰：「出家长头，未除烦恼；为衣挂像，岂敬慈尊。向禅室以邪淫，发妖言而惑众。妄裁历数，上侮朝廷；谩述灾殃，下迷聋俗。况今有漏未证无生，将修功德以为名，积聚私财而作贾，但以正人惜事，君子含宏，未议翦除，致兹猖炽。所嗟鄙俚，竞信妖称，列状诣衙，欲希迎请。须行严令以绝风情，付司散帖所由，如入界把捉申送，候到决脊奏闻。」醋头知之，便越隣境而去矣。《鉴诫录》三。《十国春秋》五三。

## 李匡远

1. []{#唐轶三十八-李匡远-1}
李匡远性苛急，一日不断刑，则惨然不乐。尝闻捶楚之声曰：「此吾一部肉鼓吹。」临死曰：「吾平生杀尽僧道，以此享寿八十二。」及葬，盗发其墓，断其四支，乃残刑之报也。《外史梼杌》（《类说》二七）。《十国春秋》五三。

## 鲜于操

1. []{#唐轶三十八-鲜于操-1}
伪蜀鲜于操知华阳县，有妇人姓唐，夫亡，诣县自陈，乞为夫守坟。操判状曰：「夫妇虽亲，男女贵别。生而执礼，昼无居寝之文，死则避嫌，夜禁出声之哭。倚庐独处，宁虞强暴之流；同穴偕归，方表始终之操。实宜禁止，用息浇浮。」孟主转操一官，赏其知礼。《该闻录》（《类说》一九）。

## 蒋贻恭

1. []{#唐轶三十八-蒋贻恭-1}
蒋贻恭，本江淮人。无媚世之谄，有咏人之才，全蜀士流莫不畏惮。初见则言词清楚，不称是非；后来则唇吻张皇，便分丑美。干仵时相，数遭流遣，亦一慷慨之士也。自孟祖霸蜀，搜访遗材，蒋亦遇时，数蒙见用。故言无罪，闻者自防，录之数篇，用知鼎味。《咏蚕》诗曰：「辛勤得蠒不盈筐，灯下缲丝怨恨长。著处不知来处苦，但贪衣上绣鸳鸳。」又《咏金刚》：「扬眉斗目恶精神，捏合将来恰似真。刚被时流借拳势，不知身自是泥人。」《咏伛背子》曰：「出得门来背拄天，同行难可与差肩。若教倚向闲窗下，恰似箜篌不著弦。」又《咏安仁宰捣蒜》：「安仁县令好诛求，百姓脂膏满面流。半破磁缸成醋酒，死牛肠肚作馒头。长生岁取飡三顿，乡老盘庚犯五瓯。半醉半醒齐出县，共伤涂炭不胜愁。」又《五门街望有题》曰：「我皇开国十余年，一辈超升炙手欢。闲向五门楼下望，衙官骑马使衙官。」又《谢郎中惠茶》曰：「三斤绿茗赐贻恭，一种颁霑事不同。想料肺怀无答处，披毛戴角谢郎中。」《鉴诫录》四。

2. []{#唐轶三十八-蒋贻恭-2}
有蒋贻恭者，好嘲咏，频以此痛遭槚楚，竟不能改。蜀中士子好著袜头袴，蒋谓之曰：「仁贤既裹将仕郎头；为何作散子将脚？」他皆类此。蒋生虽嗜嘲咏，然谈笑儒雅。凡遭讥刺，皆轻薄之徒，以此绅中少恶之。近闻官至令佐而卒，斯亦幸矣。《北梦琐言》一〇。又《广记》二六六引。

3. []{#唐轶三十八-蒋贻恭-3}
伪蜀给事中王允光性严刻，吏民有犯，无贷者。及判刑院，本院杖直官张进因与宅内小奴子诵火井县令蒋贻恭《咏王给事》绝句云：「厥父元非道郡奴，允光何事太侏儒。可中与个皮裩著，擎得天王左脚无？」奴子记得两句，时念诵之。允光问：「谁人教汝？」对云：「杖直官张进。」允光大怒，寻奏进受罪人钱物，遂寘极法。后允光病寒热，但见张进执火炬烧四体，高声唱索命。允光连叱不去，痛楚备极，数日而终。《儆诫录》（《广记》一二四）。

## 李尧夫

1. []{#唐轶三十八-李尧夫-1}
《古今诗话》云：「太祖采听明远，每边事，纤息必知。有间者自蜀还，上问剑外有何事，间者曰：『但闻成都满城诵朱山长《苦热诗》曰：「烦暑郁蒸无处避，凉风清冷几时来？」』上曰：『此蜀民思吾来伐也。』」然予尝考睦台符《岷山异事》云：「梓潼山人李尧夫，吟咏尤尚讥刺。谒蜀相李昊，昊戏曰：『何名之背时耶？』尧夫厉色对曰：『甘作尧时夫，不乐蜀中相。』因是尧夫为昊所摈。知蜀主国柄隳紊，生民肆扰，吟苦热诗云：『炎暑郁蒸无处避，凉风消息几时来？』」以是知此两句乃李尧夫诗，非朱山长也。清冷两字，不逮消息远甚。《能改斋漫录》五。

## 杨鼎夫

1. []{#唐轶三十八-杨鼎夫-1}
进士杨鼎夫富于词学，为时所称。顷岁，会游青城山，过皂江，同舟者约五十余人，至于中流，遇暴风漂荡，其船抵巨石，倾覆于洪涛间。同济之流，尽沉没底。独鼎夫似有物扶助；既达岸，亦困顿矣。遽有老人以杖接引，且笑云：「元是盐里人，本非水中物。」鼎夫未及致谢，旋失老人所之，因作诗以记。后归成都，话与知己，终莫究「盐里人」之义。后为权臣安思谦幕吏，判搉盐院事，遇疾暴亡。男文则，以属分料盐百余斤裹束，将上蜀郊营葬，至是盐里之词方验。鼎夫旧记诗曰：「青城山峭皂江寒，欲度当时作等闲。棹逆狂风趋近岸，舟逢怪石碎前湾。手携弱杖仓皇处，命出洪涛顷刻间。今日深恩无以报，令人羞记雀衔环。」《北梦琐言》（《广记》一五八）。《野人闲话》（《诗话总龟》四九）。《分门古今类事》三。

## 景　焕

1. []{#唐轶三十八-景焕-1}
蜀人景焕，博雅士也。志尚静隐，卜筑玉垒山，茅堂花榭，足以自娱。尝得墨材，甚精，止造五十团，曰：「以此终身。」墨印文曰「香璧」，阴篆曰「副墨子」。《清异录》下。

2. []{#唐轶三十八-景焕-2}
见孙位[2](#唐轶二十八-孙位-2)。

## 可　朋

1. []{#唐轶三十八-可朋-1}
可朋，丹棱人。少与〔卢〕延让为风雅之友，有诗千余篇，号《玉垒集》。曾题洞庭诗云：「水涵天影阔，山拔地形高。」赠友人曰：「来多不似客，坐久却垂帘。」欧阳炯以此比孟郊、贾岛。言其好饮酒，贫无以偿酒债，以诗赒之。可朋自号醉髠。《唐诗纪事》七四。《外史梼杌》（《类说》二七）。《十国春秋》五七。

2. []{#唐轶三十八-可朋-2}
孟昶广政十九年，赐诗僧可朋钱十万，帛五十疋。孟蜀欧阳炯与可朋为友，是岁酷暑中，欧阳命同僚纳凉于浄众寺，依林亭列樽俎，众方懽适。寺之外皆耕者，曝背烈日中耘田，击腰鼓以适倦。可朋遂作《耘田鼓》诗以贽欧阳，众宾阅已，遽命撤饮。诗曰：「农舍田头鼓，王孙筵上鼓。击鼓兮皆为鼓，一何乐兮一何苦！上有烈日，下有焦土。愿我天翁，降之以雨，令桑麻熟，仓箱富。不饥不寒，上下一般。」言虽浅近，而极于理。君子谓可朋谏而欧阳善听焉。《唐诗纪事》七四。《十国春秋》五七。

## 黄　筌

1. []{#唐轶三十八-黄筌-1}
黄筌者，成都人也。幼有画性，长负奇能。刁处士入蜀，授而教之竹石花雀。又学孙位画龙水松石墨竹，学李升画山水竹树，皆曲尽其妙。筌早与孔嵩同师，嵩但守师法，别无新意；筌既兼宗孙、李，学力因是博赡，损益刁格，遂超师之艺。后唐庄宗同光年，孟令公知祥到府，厚见礼重。建元之后，授翰林待诏，权院事，赐紫金鱼袋。至少主广政甲辰岁，淮南通聘，信币中有生鹤数只，蜀主命筌写鹤于偏殿之壁，警露者、啄苔者、理毛者、整羽者、唳天者，翘足者，精彩体态，更愈于生，往往生鹤立于画侧。蜀主叹赏，遂目为六鹤殿焉。寻加至内供奉朝议大夫、检校少府少监上柱国。先是蜀人未曾得见生鹤，皆传薛少保画鹤为奇，筌写此鹤之后，贵族豪家，竞将厚礼，请画鹤图，少保自此声渐减矣。广政癸丑岁，新构八卦殿，又命筌于四壁画四时花竹兔雉鸟雀。其年冬，五坊使于此殿前呈雄武军进者白鹰，误认殿上画雉为生，掣臂数四，蜀主叹异久之，遂命翰林学士欧阳炯撰《壁画奇异记》以旌之。《益州名画录》上。《宣和画谱》一六。

2. []{#唐轶三十八-黄筌-2}
昔吴道子所画一锺馗，衣蓝衫，鞹一足，眇一目，腰一笏，巾裹而蓬发垂鬓，左手捉一鬼，以右手第二指捥鬼眼睛。笔迹遒劲，实有唐之神妙。收得者将献伪蜀主，甚爱重之，常悬于内寝。一日，召黄筌令看之，筌一见，称其绝妙。谢恩讫，昶谓曰：「此锺馗若母指搯鬼眼睛，则更校有力。试为我改之。」筌请归私第，数日看之不足，别絣绢素，画一锺馗，以母指搯鬼眼睛，并吴本一时进纳。昶问曰：「比令卿改之，何为别画？」筌曰：「吴道子所画锺馗，一身之力。气色眼貌，俱在第二指，不在母指，所以不敢辄改。筌今所画，虽不及古人，一身之力，意思并在母指。」昶甚悦，赏筌之能，遂以彩段银器，旌其别识。《野人闲话》（《广记》二一四）。《图画见闻志》六。《宣和画谱》一六。

3. []{#唐轶三十八-黄筌-3}
黄筌、黄居采，蜀之名画手也，尤善为翎毛。其家多养鹰鹘，观其神俊以模写之，故得其妙。《东斋记事》四。

4. []{#唐轶三十八-黄筌-4}
黄筌画飞雁，头足皆展。或曰：「飞鸟缩头则展足，缩足则展头，无两展者。」验之信然。《仇池笔记》上。

5. []{#唐轶三十八-黄筌-5}
馆中有蜀人黄筌画白兔，甚佳。盖孟昶卯生，每诞辰即画献也。《东原录》。

6. []{#唐轶三十八-黄筌-6}
见徐熙[2](#唐轶三十六-徐熙-2)。

## 黄居采

1. []{#唐轶三十八-黄居采-1}
居采，字伯鸾，筌少子也。画艺敏赡，不让于父。蜀之四主，崇奢宫殿，苑囿池亭，世罕其比。居采父子入内供奉迨四十年，殿庭墙壁，门帏屏幛，图画之数，不可纪录。授翰林待诏、将仕郎、试太子议郎，赐金鱼袋。淮南通好之日，居采与父同手画《四时花雀图》、《青城山图》、《峨嵋山图》、《春山图》、《秋山图》用答国信。使命将发，《秋山》全未及画，蜀王令取在库《秋山图》入用，居采与父奉命别画，经月方毕工，更愈于前者，翰林学士徐光溥进《秋山图歌》以纪之。广政甲子岁，蜀王令居采往葛仙山修盖仙寺，回至彭州，栖真南轩，画《水石》一堵，自未至酉而毕，敏而复妙者也，今现存。居采有《四时野景图》、《湖滩水石图》、《春田放牧图》。当时卿相及好事者，得居采父子图障卷簇，家藏户宝，为稀世之珍。今衙厅余《理毛》、《啄苔鹤》两堵，《水石》两堵，《龙门图》一堵，武侯庙《龙水》一堵，并居采笔。现存。圣朝克蜀之后，居采赴京，颇为翰长陶尚书谷殊礼相见，因收得名画数年，请居采验之。其中《秋山》一图，是故主答淮南国信者，画绢缝之内，自有衔名。陶公云：「此是淮王所遗。」看之果符其说。圣朝授翰林待诏、朝请大夫、寺丞、上柱国，赐紫金鱼袋，淳化四年充成都府一路送衣袄使。时齿六十一，于圣兴寺新禅院画《龙水》一堵，《天台山图》一堵，《水石》两堵，工夫虽少，大体宛存。《益州名画录》中。

## 李寿仪

1. []{#唐轶三十八-李寿仪-1}
道士李寿仪者，邛州依政人也。壮年慕道，于本县有德观为道士，斋醮之外，专精画业，人呼为李水墨。多画道门尊像，往来青城山丈人观，宗师张素卿笔法，每点簇五岳四渎部属，归家习学之，如此数年。简州开元观有张素卿画《十二仙君》一堂，干德四年遭火所焚。广政中寿仪往彼焚香斋洁模写，将归邛州天师观西院上壁。其画但穷精粹，笔力因于素卿，神彩气韵，有过时流。一堂六堵，现存。《益州名画录》下。《图绘宝鉴》二。

## 蒲师训

1. []{#唐轶三十八-蒲师训-1}
蒲师训，蜀人。事孟蜀，为翰林待诏。师房从真，尝携画诣从真，从真高蹈拊膺曰：「子之所得，非吾所授也。」《图画见闻志》二。《十国春秋》五六。

2. []{#唐轶三十八-蒲师训-2}
蒲师训者，蜀人也。幼师房从真，画人物、鬼神、蕃马。后唐明宗长兴年，值孟令公改元，兴修诸庙，师训画江渎庙、诸葛庙、龙女庙。及先主殂，画陵庙鬼神、蕃汉人物、旗帜兵仗、公王车马、礼服仪式，纵横浩瀚，莫不周至。授翰林待诏，赐紫金鱼袋。甲寅岁春末，蜀王或夜梦一人，破帽故襕，庞眉大目，方颐广颡，立于殿堦，跂一足曰：「请修理之。」言讫寝觉。翌日因检他籍见此古画，是前夕所梦者神，故绢穿损画之左足，遂命师训令验此画，是谁之笔。师训对云：「唐吴道玄之笔，曾应明皇梦，云痁者神也。」因令重修此足呈进。后蜀王复梦前神谢曰：「吾足履矣。」上虑为祟，即命焚之。青城山丈人观真君殿内五岳四渎部属诸神，张素卿笔，广政中山水泛溢，冲损数堵，蜀王命师训曰：「素卿之笔，公往继之可矣。」四堵师训笔也。今丈人观，圣朝广其殿宇，重新兴创别画，无旧踪矣。王蜀先主祠堂东畔正门东畔鬼神一堵，宝历寺天王阁下天王部属，房从真笔，后人妆损，师训再修，兼自画两堵。大圣慈寺南廊下观音院门两金刚，邻壁托塔天王，并师训笔，现存。《益州名画录》中。

## 赵忠义

1. []{#唐轶三十八-赵忠义-1}
赵忠义者，德玄子也。德玄自雍襁负入蜀，及长，习父之艺，宛若生知。孟氏明德年，与父同手画福庆禅院东流传变相一十三堵，位置铺舒，楼殿台阁、山水竹树、蕃汉服饰、佛像僧道、车马鬼神、王公冠冕、旌旗法物，皆尽其妙，冠绝当时。蜀王知忠义妙于鬼神屋木，遂令画《关将军起玉泉寺》图，于是忠义画自运材𣃁基，以至丹楹刻桷，皆役鬼神，叠栱下地一座，佛殿将欲起立。蜀王令内作都料看此画图，枋栱有准的否，都料对曰：「此画复较一座，分明无欠。」其妙如此。授翰林待诏，赐紫金鱼袋。先是每年杪冬未旬，翰林攻画鬼神者，例进《锺馗》焉，丙辰岁，忠义进《锺馗》，以第二指挑鬼眼睛；蒲师训进《锺馗》，以拇指剜鬼睛，二人锺馗相似，唯一指不同。蜀王问此画孰为优劣，〔黄〕筌以师训为优，蜀王曰：「师训力在拇指，忠义力在第二指，二人笔力相敌，难议升降。」并厚赐金帛，时人谓蜀王深鉴其画矣。今衙北门大安楼下天王院，自濮阳吴公行鲁镇蜀之日创兴，其中有唐时名画数堵及高道兴、杜𫠜龟、房从真、赵德齐画佛像罗汉、经验变相。广政初，忠义与黄筌、蒲师训合手画《天王变相》十堵以来，各尽所能，愈于前辈。淳化五年甲午，兵火焚尽，今余王蜀先主祠堂正门西畔鬼神，大圣慈寺正门北墙上《西域记》，石经院后殿《天王变相》，中寺六祖院傍《药师经变相》，并忠义笔，现存。《益州名画录》中。《图画见闻志》二。

## 姜道隐

1. []{#唐轶三十八-姜道隐-1}
姜道隐者，蜀州绵竹人也。年才龆龀，尽日不归，父母寻之，多于神佛庙中画处才见。及长，为人木讷，不务农桑，唯画是好。不畜妻孥，孑然一身，常戴一竹笠，布衣草履笔墨而已，虽父母兄弟，亦罕测其行止。人皆呼为木柔头。一作猱头。〇蜀语，谓其鬓发蓬松。伪相赵国公昊知其性迹，请画屏风。相公问何姓名，蜀语对云：「姜姓无名。」相国曰：「既无名，何不以道隐名之？」自此始名焉。宋王赵公廷隐于浄众寺创一禅院，请道隐于长老方丈画山水松石数堵，宋王与诸侍从观其运笔，道隐未尝回顾，旁若无人。画毕，王赠之十缣，置僧堂前，拂衣而去。他皆放此。今緜竹县山观寺多有画壁，现存。《益州名画录》下。《图画见闻志》二。《图绘宝鉴》二。

2. []{#唐轶三十八-姜道隐-2}
野人姜道隐本张藻松石。道隐不事谈论，其与人交往，不冠带，不跪，人谓之操头。相国李昊为著名道隐，常住绵竹山中。《野人闲话》（张本《说郛》一七、陶本《说郛》二八）。又《诗话总龟》前集二一引。《十国春秋》五六。　案：《诗话总龟》引作张道隐，误。「操头」，《总龟》作「猱头」。

## 石　恪

1. []{#唐轶三十八-石恪-1}
石恪，西蜀人，善画，尤长于山水禽鱼。亦攻歌诗，言论粗暴，多诮人短。开宝中，王师下西蜀，遣名画入京，恪在其数，宣于相国画壁。工毕，上状乞归，奉敕任便。出京，卒于道中。《雅言杂载》（《诗话总龟》前集四六）。《图画见闻志》三。

## 刘　䶮

1. []{#唐轶三十八-刘䶮-1}
见韦宙[3](#唐轶二十五-韦宙-3)。

2. []{#唐轶三十八-刘䶮-2}
伪汉先主名岩，后名龚，后又名䶮。䶮之字曰俨，本无此字，䶮欲自大，乃以龙天合成其字。以其不典，故不书。其先上蔡人，徙闽之仙游，复迁番禺，因家焉。父谦，为贺水镇将，既卒，以其子隐嗣，隐即岩之兄也。先时，唐末天下藩镇不受代，而薛王知柔以石门扈跸功授唐广帅，丞相齐公徐彦若复代知柔，隐皆迎纳，朝论嘉之，寻自为广帅。隐卒，岩代其任。初，岩之正母韦氏颇妒，闻其生，乃仗剑于中门，使取其儿至，将杀之，家人不敢匿，乃持去，既见之后，剑辄坠地，乃跪而抱之曰：「此我家之宝。」遂取为己子。梁朝命册南平王，以中原多事，乃僭号，改元干亨，封其子十有八人为王。九年八月，白虹入其伪三清殿中，颇忧畏，中外震惧。会有词臣王宏欲说岩，乃以白虹为白龙见，上赋以贺之。岩大悦，乃改元白龙，更名龚，又改为䶮。谦初为封州刺史，而其母段氏生岩，有日者视之，谓谦曰：「公之诸子唯少者贵耳。」又岩性严酷，果于杀戮。每视事则垂帘于便殿，使有司引罪人于殿下，设其非法之具而屠脍之，故有汤镬、铁床之狱。又有投汤镬之后，更加日曝，沃以盐醋，肌体腐烂，尚能行立，久之乃死。其余则锤锯互作，血肉交飞，腥秽之气，冤痛之声，充沸庭庑。而岩之唇吻必垂涎及颐颔，若噏膏血之气者，久之方复常态。有司俟其复常，乃引罪人而退。盖妖蜃毒龙之类，非可待以人伦也。岩暴政之外，惟以治宫殿为务，故作昭阳诸殿、秀华诸宫，皆极瓌丽。昭阳殿以金为仰阳，银为地面，簷楹榱桷亦皆饰之以银。殿下设水渠，浸以真珠。又琢水晶、琥珀为日月，列于东西二楼之上。岩亲书其牓。已上见进士王宏《昭阳殿赋》。询之越人，皆非虚也。其余宫室殿宇悉同之。每引岭外行商以示奢侈。亦由之而称强盛，凉台之宝，不亦疏乎！岩末年乃天福壬寅岁，是岁夏四月，避暑于甘泉宫，时长星见，乃宋孝武万岁之说，未几而殂焉。《五国故事》下。

3. []{#唐轶三十八-刘䶮-3}
高祖岩皇考葬段氏，得石版，有篆文曰「隐台岩」，因名其三子。《刘氏兴亡录》（《通鉴考异》二八）。

4. []{#唐轶三十八-刘䶮-4}
广府刘䶮僭大号，晚年亦事奢靡。作南薰殿，柱皆通透刻镂，础石各置炉燃香，故有气无形。尝谓左右：「隋帝论车烧沉水，却成麄疏，争似我二十四个藏用仙人，纵不及尧舜禹汤，不失作风流天子！」《清异录》下。《十国春秋》五八。

5. []{#唐轶三十八-刘䶮-5}
南汉僭创小国，乃作平顶帽自冠之，由是风俗一变，皆以安丰顶为尚。《清异录》下。《十国春秋》五八。

## 刘　玢

1. []{#唐轶三十八-刘玢-1}
见陈道庠[1](#唐轶三十八-陈道庠-1)。

## 刘　晟

1. []{#唐轶三十八-刘晟-1}
见陈道庠[1](#唐轶三十八-陈道庠-1)。

2. []{#唐轶三十八-刘晟-2}
岩既卒，子玢嗣位，是为殇帝。昏暴益甚，为长夜之饮。二年春三月，其弟晟因人之情，乃使壮士夜以角觝进，因而弑之于长春宫。玢卒，晟乃袭伪位，改元应干。晟本二名，上一字犯宣祖讳，去之。江南李氏因湖湘之势，遂以兵侵其境，为晟所败，获其败卒，尽减去一臂以归之，江南由是绝南顾之意。晟僻在一隅，自为强大，以中国帝王为洛州刺史。每宴会，则独处殿庭之闲，侍宴臣僚皆结彩亭列坐于殿之两隅。宴酣，则有司以槛兽而进，两傍翼以戈戟，晟亲持弓矢下殿，有司引兽槛而前，逡巡，兽出，移庭而上，晟引弓射之，两旁戈戟竞进，兽乃毙。其为乐皆类此耳。晟晚年猜忌功臣、宗室，诛戮相继。陈道庠者，尝为角觝以弑殇玢者，晟既忌之，欲其自退，乃赐之《汉纪》一部，庠受赐，莫知其由，因以问内侍邓申，申曰：「杀韩信、醢彭越之谓也。」庠因称疾。晟闻之，反怒申以漏泄，乃兼诛之。晟每诛亲族，其子皆鸩死，女有色，遂置嫔御之列。晟之所为，虽蛮夷不足以论理，而人伦之内实所忍闻焉。《五国故事》下。

3. []{#唐轶三十八-刘晟-3}
南汉刘晟殿侧置宫人望明窗以候晓，宫人谓之「候窗监」。《清异录》上。

4. []{#唐轶三十八-刘晟-4}
南海城中，苏氏园幽胜第一。广主尝与幸姬李蟾妃微至此，憩酌绿蕉林，广主命笔，大书蕉叶曰：「扇子仙。」苏氏于广主草宴之所起扇子亭。《清异录》上。《十国春秋》六一。

## 刘　鋹

1. []{#唐轶三十八-刘鋹-1}
鋹，晟之长子也。年十七袭伪位，改元大宝。委政内官龚澄枢及才人卢琼仙。又引巫樊胡子，自言玉皇大帝附其身，服远游冠，妖言以陈祸福。鋹于内殿设帷幄陈物玩以奉之。胡子为大帝言谓鋹曰：「卢琼仙等，皆我命之以为尔辅尔，当尽心委之，无得妄有疑虑。」鋹再拜而听，由是内外淫乱。鋹踵父之奢纵，立万政殿，饰一柱凡用银三千两，又以银为殿衣，闲以云母。无名之费，日有万千。末年，野蕈生于宫殿，御井石自行百余步，狐鸣鬼哭，妖怪日作，至于亡国焉。鋹既为天兵所败，其下乃燔𦶟府库，宝货之外，其真珠至美者凡四十有六罋焉。及至京师，鋹乃自结真珠龙凤鞍靶以献，太祖谓群臣曰：「闻鋹所贡悉皆手制，其所善止如此，不亡何待邪！」鋹在南越伪封衞王，及归朝，封恩赦侯，旋改彭城郡公，又进封衞国公，及薨，追封南越王焉。《五国故事》下。《清异录》下。

2. []{#唐轶三十八-刘鋹-2}
刘鋹僭立，奢丽自恣，在宫中自称「萧闲大夫」。《清异录》上。

3. []{#唐轶三十八-刘鋹-3}
南海地狭力贫，不自揣度，有欺四方傲中国之志。每见北人，盛夸岭海之强。世宗遣使入岭馆，接者遗茉莉，文其名曰「小南强」。及本朝，鋹主面缚，伪臣到阙见洛阳牡丹，大骇叹，有绅谓曰：「此名『大北胜』。」《清异录》上。

4. []{#唐轶三十八-刘鋹-4}
刘鋹据岭南，置兵八千人，专以采珠为事，目曰「媚川都」。每以石硾其足，入海至五七百尺，溺而死者相属也。久之，珠玑充积内库，所居殿宇，梁栋帘箔率以珠为饰，穷极华丽。及王师入城，一火而尽。艺祖废媚川都，黥其壮者为军，老者放归田里，仍诏百姓不得以采珠为业，于是俗知务农矣。《渑水燕谈录》九。《太平治迹统类》一。

5. []{#唐轶三十八-刘鋹-5}
刘鋹好治宫室，欲购怪石，乃令国中以石赎罪。富人犯法者航海于二淛，买石输之。今城西故苑药洲有九石，皆高数丈，号九曜石。《萍洲可谈》二。

6. []{#唐轶三十八-刘鋹-6}
刘鋹昏纵角出，得波斯女，年破瓜，黑腯而慧艳，善淫，曲尽其妙，鋹嬖之，赐号「媚猪」。延方士求健阳法，久乃得，多多益办。好观人交，选恶少年，配以雏宫人，皆妖俊美健者，就后园褫衣，使露而偶，鋹扶媚猪延行览玩，号曰「大体双」。又择新采异，与媚猪对，鸟兽见之熟，亦作合。《清异录》上。《十国春秋》六一。

7. []{#唐轶三十八-刘鋹-7}
刘鋹在国，春深令宫人鬭花。凌晨开后苑，各任采择，少顷，𠡠还宫，锁苑门，膳讫，普集，角胜负于殿中。宦士抱关，宫人出入皆搜怀袖，置楼罗历以验姓名，法制甚严，时号花禁。负者献耍金耍银买燕。《清异录》上。《十国春秋》六〇。

8. []{#唐轶三十八-刘鋹-8}
岭南荔枝固不逮闽、蜀，刘鋹每年设红云宴，正红荔枝熟时。《清异录》上。

9. []{#唐轶三十八-刘鋹-9}
鋹体质丰硕，眉目俱竦，有口辩，性绝巧。在国时，多置酖以毒臣下。一日，上乘肩舆，从十数骑幸讲武池，从官未集，鋹先至，诏赐卮酒，鋹疑之，奉杯泣曰：「臣承祖父基业，拒违朝廷，劳王师致讨，罪固当死。陛下不杀臣，今见太平，为大梁布衣矣，愿延旦夕之命，以全陛下生成之恩。臣未敢饮此酒。」上笑曰：「朕推心置人腹，安有此事！」命取鋹酒自饮之，别酌以赐鋹。鋹大惭，顿首谢。《太平治迹统类》一。《十国春秋》六〇。《杨文公谈苑》（《宋朝事实类苑》一）。又《类说》五三引。

10. []{#唐轶三十八-刘鋹-10}
太平兴国初，陈洪进与漳、泉归，钱俶由吴越来朝，江南后主与刘鋹同列。因侍宴，鋹自言：「朝廷威灵，僭窃之主，皆不能保其社稷，今日尽在坐中。陛下明年平太原，刘继元又至，臣于数人中，率先归朝，愿得持梃为诸国降王之长。」太祖大笑，赏赐甚厚。其谈多此类。《杨文公谈苑》（《宋朝事实类苑》六四）。又《类说》五三引。《太平治迹统类》一。《十国春秋》六〇。

## 刘弘杲

1. []{#唐轶三十八-刘弘杲-1}
弘杲字日宣，龚第十子。母尚仪谢氏，名宜清，有宠。弘杲十岁封循王。好步鬭，复便弓马，以胆勇闻。诸兄皆尚儒学，或劝令读书，弘杲曰：「我家立功立事皆起马上，独使我老一经乎！」龚以兵书教之，遂略通其义。《九国志》九。

## 王定保

1. []{#唐轶三十八-王定保-1}
王定保，唐光化三年李渥侍郎下及第。吴子华侍郎脔为婿。子华即世，定保南游湖湘，无北归意。吴假缁服，自长安来，明日访其良人，白于马武穆王，令引见定保于定林寺。吴隔帘诮之曰：「先侍郎重先辈以名行，俾妾侍箕帚。侍郎殁，虑先辈以妾改适，是以不远千里来明侍郎之志。」定保不胜惭赧，致书武穆，乞为婿。吴确乎不拔，定保为盟，毕世不婚矣。吴归吴中外家。沈彬有诗赠定保云：「仙桂曾攀第一枝，薄游湘水阻佳期。皋桥已失齐眉愿，萧寺行逢落发师。废苑露寒兰寂寞，丹山云断凤参差。闻公已有平生约，谢绝女萝依兔丝。」定保后为马不礼，奔五羊依刘氏，官至卿。《郡阁雅谈》（《诗话总龟》前集二六）。

2. []{#唐轶三十八-王定保-2}
予次匡庐，其夕遥祝九天使者。俄梦朱衣道人，长丈余，特以青灰落衣襟间霏霏然，常自谓鱼透龙门，凡三经复透矣。私心常虑举事中辍。既三举矣，欲罢不能；于是四举有司，遂侥忝矣。《唐摭言》八。

## 陈道庠

1. []{#唐轶三十八-陈道庠-1}
〔刘〕玢既立，所为不法，疑群弟图己。每宴集，则令宦官守阍，供奉将吏悉露索而后入。及晟将为乱，谋于道庠。玢好角觝，道庠因引多力者刘思潮等数人，习角觝于晋王府中，玢闻而悦焉。翌日，大置酒长春宫，召角觝与诸王观之，至夕，玢大醉。既罢，晟遣道庠等掖之，因拉杀玢，血溅寝门，左右皆散走。晟立，以道庠为功臣，领英州刺史，出入宫中，赏赐优厚。既得志，颇诛杀勋旧，功臣刘思潮等，皆相次被诛，道庠不自安。特进邓伸与珰有旧，尝遗道庠《汉纪》。问其意，伸叱曰：「憨獠！此书有韩信、彭越事，审读之。」道庠大惧，遂谋乱。事未及发而晟觉之，乃收道庠、伸下狱。翌日，同斩于市，夷其族。《九国志》九。《实宾录》一四。

## 黄　损

1. []{#唐轶三十八-黄损-1}
黄损，连州人，少有大志。其为学务于该通，尝上（书）三书，号曰「三要」，大约类《阴符》、《鬼谷》。同光初应进士，以此书投于公卿，闲议者以为有王佐才。洎登第归，会王潮南称霸，损因献十策，求入幕府。其言多指斥切权要，由是众疾之。然以其掇朝廷名第，不可坐废，逾年始授永州团练判官。未几，又得足疾，遂退居于永州北沧塘湖上，以诗酒自娱。先是损尝学于庐山，与桑维翰、宋齐丘相遇，每论天下之务，皆出损下，损亦自负。居无何，同游五老峰，路遇磐石，因憩歇。顷之，有叟长啸而至，亦憩于侧，损等皆不悦。既而，叟指桑维翰、宋齐丘曰：「公等皆至将相，各不得其死。」次指损曰：「此子有道气，可以隐居。若求名宦，不过一方州从事尔，宜思之。」损甚怒，叟曰：「休戚之数定矣，吾先知者，何怒耶？」三人始异之，将再问其事，此叟不顾而去。其后皆然。《五代史补》二。《续前定录》（张本《说郛》一〇〇、陶本《说郛》七二）。《十国春秋》六二。

2. []{#唐轶三十八-黄损-2}
虔州布衣赖仙芝言，连州有黄损仆射者，五代时人。仆射盖仕南汉官也，未老退归。一日忽遁去，莫知其存亡，子孙画像事之。凡三十二年，复归，坐阼阶上，呼家人。其子适不在，孙出见之，索笔书壁云：「一别人间岁月多，归来人事已消磨；惟有门前鉴池水，春风不改旧时波。」投笔竟去，不可留。子归，问其状貌，孙云：「甚似影堂老人也。」连人相传如此。其后颇有禄仕者。《东坡志林》二。《百斛明珠》（《诗话总龟》前集四九）。

## 钟允章

1. []{#唐轶三十八-钟允章-1}
南汉考功员外郎钟允章，邕州人。干祐初至广，燕射中的，伶人进诗有曰「金箭离弦三尺电，星破的一声雷」之句，大喜赏。《古今诗话》（《诗话总龟》前集四八）。

2. []{#唐轶三十八-钟允章-2}
〔刘晟〕授〔钟〕允章中书舍人。性吝啬，岁获赐赉甚厚，然未尝分遗故人。其妻牢氏有贤行，常语允章曰：「妾昔事君子，家无釜鬵，烹茶作糜，止用一铫，尚且接待朋友，今宝货盈室，而义路榛塞，虽富贵，何足尚也！」乃出铫以示允章，允章大惭，自是稍挥散矣。《九国志》（《职官分纪》七）。又《天中记》二八引。

## 王　翃

1. []{#唐轶三十八-王翃-1}
王翃，干亨初拜中书舍人，赐紫金鱼。四年，文德殿成，著作郎陈光又献赋，陈赐珠数升，翃见之色动。后南诏献朱鬛马，南宫白龙见，昭阳殿成，翃皆献赋颂。每赐予稍缓，必于同列中扬言曰：「吾赋字字作金声，何受赐之晚也？」陈闻之大笑。《职官分纪》七。又《古今合璧事类备要》前集四三引。《十国春秋》六三。　案：王翃《古今合璧事类备要》作「王翊」，《十国春秋》作「王翮」。

## 张　瀛

1. []{#唐轶三十八-张瀛-1}
张瀛，碧之子也，事广南刘氏，官至曹郎。尝为歌赠琴棋僧，同列见之，曰：「非其父不生其子。」《雅言系述》（《诗话总龟》前集一一）。《十国春秋》六三。

## 林楚材

1. []{#唐轶三十八-林楚材-1}
林楚材穷窘，益阳戍将李著谓林曰：「大凡秀才必能道言语，何不向我身上道一两句？」楚材观其额上耳后皆雕火珠云雁，即致词曰：「伏以太保气貌云横，身材笔直。两行秋雁，于耳畔以斜飞；一颗明珠，当额头而突起。」著大喜，厚赠之。《荆湖近事》（《类说》二二）。

## 赵纯节

1. []{#唐轶三十八-赵纯节-1}
南汉贵珰赵纯节，性惟喜芭蕉，凡轩窗馆宇咸种之，时称纯节为蕉迷。《清异录》上。

## 马　殷

1. []{#唐轶三十八-马殷-1}
马氏讳殷，上蔡人也，自云伏波之后。唐末浊乱，所在豪侠竞起，时殷方处卒伍之列，随渠帅何氏南侵长沙，据之。殷战频有功，何乃擢为裨将，且命为邵州刺史。殷宽厚大度，能得士之死力。何氏卒，诸将在外者皆拥兵归，以争其佐，唯殷领士卒如故，且素服为何氏发丧，识者谓之知礼。未几，众军各杀其帅，使人共迎殷为主。初，众军之迎殷也，值夜，殷甚疑惧，欲拒而不行，将晓，忽覩一人黑色而貌甚雄伟，手执大棒，鞠躬趋进，报曰：「军国内外平安。」俄而不见。由是殷以为嘉兆，其心始安，乃谓所亲曰：「吾之此行，未必不为福。」及至，众果欣跃而奉之。殷立，且使人间道上表，僖宗在蜀闻之甚悦，据其表，遣使朱书御札，许自开国立台置卿相，分天子之半仗焉。杨行密据有淮南，闻其建国，且遣舟师数万伐之，比至城下，殷登楼指麾，一鼓而破其兵，伏尸流血，湘水为之丹焉。自是四方慑伏，无敢侵之。岭外廖光图自韶阳叛，举族来奔，其部曲随而至者数千人，殷以其豪而众多，将拒而不纳。或有谏者曰：「廖者料也，马得必肥，是家国强霸之兆，何为而拒之？」遂待之以礼，因命光图为永州刺史。光图具陈南越可取之状，言甚激切。殷亦将开拓疆土，闻其所陈甚善，使其部将李勋将数万众击南越，未数月，拔桂管十八城。刘䶮惧而乞盟。《三楚新录》一。参见《十国春秋》六七。

2. []{#唐轶三十八-马殷-2}
先是，马氏之强闻海内，诸院公子长幼各八百余人，皆以侈靡放荡为务，识者多非之。公子之徒闻而且恐。时有国师张氏绐之曰：「彼所以见非者，恐祚之不永也。如君昆仲之众，使更而王，亦有八百年之家国，何忧何惧乎？」于是时郊外有邓翁者，闻而叹曰：「文武之道未尝介意，而更纳虚诞之说以自安，此辈吾见其死于沟壑有日矣。」及边镐师至，果验。然星散寒馁而卒者过半焉。《三楚新录》一。

3. []{#唐轶三十八-马殷-3}
见周行逢[4](#唐轶三十八-周行逢-4)。

## 马希声

1. []{#唐轶三十八-马希声-1}
湖南帅马希声在位多纵率。有贾客沈申者，常来往番禺间，广主优待之，令如北中求宝带。申于洛汴间市得玉带一，乃奇货也，回由湘潭，希声窃知之，召申诣衙，赐以酒食，抵夜送还店。预戒军巡，以犯夜戮之。湘人俱闻，莫不嗟悯。尔后常见此客为祟，或在屋脊，或据栏槛，不常厥处。未久，希声暴卒。其弟希范嗣立，以玉带还广人。《北梦琐言》（《广记》一二四）。《九国志》（《白孔六帖》一二）。

2. []{#唐轶三十八-马希声-2}
湖南马希声嗣父位，连年亢旱，祈祷不应，乃封闭南岳司天王庙及境内神祠，竟亦不雨。其兄希振入谏之，饮酒至中夜而退。闻堂前諠噪，连召希振复入，见希声倒立于阶下，衣裳不披，其首已碎。令亲信舆上，以帛蒙首。翌日发丧。以弟希范嗣位。《北梦琐言》（《广记》三一三）。

## 马希范

1. []{#唐轶三十八-马希范-1}
庄宗反正，下诏征诸侯入觐，马殷以年老不行，命长子希范入朝。希范多辨，善于应对，及至，庄宗谓曰：「朕闻卿部内有洞庭湖，其波无际，有之乎？」对曰：「有之。陛下一旦南巡狩，则此湖不足以饮马耳。」庄宗大悦，既而曰：「比闻马氏之国必为高郁所图，今有子如此，高郁何能可得邪！」高郁，殷之谋臣也，庄宗将去其爪牙，故以是言离间。而希范不察，及归，果使人搆其罪，郁竟至弃市。自是识者知其不克霸焉。初，希范之入觐，途经淮上，时桑维翰旅游楚、泗间，知其来，遽谒之，且曰：「仆闻楚之为国，挟天子而令诸侯，其势不可谓之卑也。加以利尽南海而公室大富，足下之来，非倾府库之半，则不足以供刍粟之费。今仆贫者，敢以万金为请，惟足下济之！」希范轻薄公子，覩维翰形短而腰长，语鲁而且丑，不觉绝倒而笑之，既而赠与数百缣，维翰大怒，拂衣不顾而去。及殷薨，希范立，时维翰已为宰相，奏削去半仗，止称天策上将军、楚王而已，其卿相台阁皆罢之。然希范性刚愎，好以夸大为事，虽去半仗，而军国制度皆拟乘舆。乃大兴土功，建天策府，中搆九龙殿，仍以沉香为龙，其数八，各长百尺，皆抱柱而相向，作趋捧之势。而希范坐于其间，自谓一龙也。每凌晨将坐，先使人焚香于龙腹中，烟气郁然而出，若口吐焉。自近古以来，诸侯王之奢僭，未有如此之盛者也。时处士戴偃贤而有才，嫉其过度，自称玄黄子，作《渔父诗》百篇讽之。《三楚新录》一。参见高郁[1](#唐轶三十八-高郁-1)。

2. []{#唐轶三十八-马希范-2}
见戴偃[1](#唐轶三十八-戴偃-1)。

3. []{#唐轶三十八-马希范-3}
马希范，武穆之嫡子。性奢侈。嗣位未几，乞依故事置天策府僚属，于是擢从事有才行者，有若都统判官李铎、静江府节度判官潘玘、武安军节度判官拓拔恒、都统掌书记李皋、镇南节度判官李庄、昭顺军节度判官徐收、澧州观察判官彭继英、江南观察判官廖图、昭顺军观察判官徐仲雅、静江府掌书记邓懿文、武平军节度掌书记李松年、镇南军节度掌书记卫曮、昭顺军观察支使彭继勋、武平军节度推官萧铢、桂管观察推官何仲举、武安军节度巡官孟玄晖、容管节度推官刘昭禹等十八人，并为学士。其余列校自袁友恭、张少敌等，各以次授任。莫不大兴土木，以建兴府庭。其最为壮丽者即有九龙、金华等殿。迨殿之成也，用丹砂涂其壁，凡用数十万斤石。每僚吏谒见，将升殿，但觉丹砂之气蔼然袭人。其费用也皆此类。初，教令既下，主者以丹砂非卒致之物，相顾忧色，居无何，东境山崩，涌出丹砂，委积如丘陵，于是收而用之。契丹南侵，闻其事，以为希范非常人，遽使册为尚父。希范得册，以为戎虏推奉，欣然当之矣。《五代史补》三。

4. []{#唐轶三十八-马希范-4}
湖南马希范奢欲无厌，宫室园囿服用之物务穷侈靡。作九龙殿，刻沉香为八龙，饰以金宝，长十余丈，抱柱相向。希范居其中，自为一龙，其幞头脚长丈余，以象龙角。《续世说》九。《十国春秋》六八。

5. []{#唐轶三十八-马希范-5}
湖南马希范用孔目官周陟议，常税之外，别令人输米。天策学士拓拔恒上书谏曰：「殿下居深宫之中，籍已成之业，身不知稼穑之劳，耳不闻鼓鼙之音；驰骋遨游，雕墙玉食。府库尽矣，而浮费益甚；百姓困矣，而厚敛不息。今淮南为仇雠之国，番禺怀吞噬之心，荆渚日图窥伺，待我姑息。谚曰：「足寒伤心，民怨伤国。」愿罢输米之令，诛周陟以谢郡县，去不急之务，减兴作之役。无令一旦祸败，为四方所笑。」希范览之大怒，以先王旧臣，为隐忍之。《续世说》一〇。《十国春秋》七三。

6. []{#唐轶三十八-马希范-6}
希范淫而无礼，至于先王妾媵，无不烝通。又使尼潜搜士庶家女，有容色者皆强取之，前后约及数百。然犹有不足之色，乃曰：「吾闻轩辕赋五百女以升天，吾其庶几乎？」未几死，大为识者所笑。《三楚新录》一。《十国春秋》六八。

7. []{#唐轶三十八-马希范-7}
五代楚马希范少爱娼妓徐降真，及嗣立，号西堂夫人。《十国纪年》（《天中记》二〇）。

8. []{#唐轶三十八-马希范-8}
马希范常重一僧，号报慈长老，能入定观人休咎，希范因问之曰：「吾于富贵固无遗恨，但不知者寿耳，吾师以为如何？」报慈曰：「大王无忧，当与佛齐年。」希范喜，以为享寿无穷，及薨也，止于四十九。先是，希范常嫉高郁之为人，因庄宗言而杀之。至是，方临江观竞渡，置酒未及饮，而希范忽惊起，顾其弟曰：「高郁来！」希广亦惊曰：「高郁死久矣，大王勿妄言。」而希范血自鼻出，是夜遂卒。《五代史补》四。

9. []{#唐轶三十八-马希范-9}
马希范二脚左右长尺余，谓之「龙脚」，人或误触，则终日头痛。《幙府燕闲录》（《天中记》二二）。

10. []{#唐轶三十八-马希范-10}
见彭夫人[1](#唐轶三十八-彭夫人-1)。

## 彭夫人

1. []{#唐轶三十八-彭夫人-1}
文昭王夫人彭氏，封秦国夫人，常往城北报恩寺烧香，时僧魁谓之长老，问曰：「夫人谁家妇女？」彭氏大怒，索檐子疾驱而归。文昭惊曰：「何归之速也？」夫人曰：「今日好没兴，被个老秃兵问妾是谁家妇女。且大凡『妇女』皆不善之辞，安得对妾而发？」文昭笑曰：「此所谓禅机也。夫人可答：『弟子是彭家女、马家妇。』然则通其理矣，何怒之有乎？」夫人素负才智，耻不能对，乃曰：「如此，则妾所谓无见性也。」于是惭赧数日。《五代史补》三。《十国春秋》七一。

## 马希广

1. []{#唐轶三十八-马希广-1}
见张少敌[1](#唐轶三十八-张少敌-1)。

2. []{#唐轶三十八-马希广-2}
〔希萼袭长沙〕希广计无所出，然素好释氏，乃披缁服，召众僧念佛以为禳厌，比及城陷，念诵之声不辍。《三楚新录》一。

## 马希萼　马希崇

1. []{#唐轶三十八-马希萼-1} []{#唐轶三十八-马希崇-1}
见张少敌[1](#唐轶三十八-张少敌-1)。

2. []{#唐轶三十八-马希萼-2} []{#唐轶三十八-马希崇-2}
马希萼既立，不治国事，数与僚吏纵酒为乐。有小吏谢廷择者，本帐下厮养，有容貌，希范素宠嬖之，每筵会皆命廷择预坐，诸官甚有在下者。于是众怒，往往偶语曰：「此辈，旧制有燕会唯用兵守门，以防他虞，今与我等齐列，何辱之甚也！」其弟希崇因众怒咄咄，与其党窃发，擒希萼囚之于衡阳，又自立。未数日，江南遣袁州刺史边镐乘其乱领兵来伐，希崇度不能敌，遂降。先是，长沙童谣云：「鞭打马，走不暇。」未几，果为边镐所灭。初，镐尝为僧以觇湖南，尤能弄钹，每侵晨必弄钹行乞，遇城往往掷起钹，以度门之高下。及来湖南，士庶颇有识之者。《五代史补》四。

3. []{#唐轶三十八-马希萼-3} []{#唐轶三十八-马希崇-3}
〔希萼〕大为众心所恶，其弟希崇乘其衅而作乱，擒希萼而囚于衡阳。既而悔焉，遽命舟檝而追之，约于长沙南五十里地号昭泽沈之。路经衡山县，豪族廖光图子仁勇闻其来，与叔凝议曰：「希萼长而被废，今又见追，此必不免。吾属受先王重恩而不能为之除祸乱、安社稷，岂所谓居水土乎？」乃率数百人劫而立之，号衡山王，以衡山县为府。且使人募兵，数日之间，众及一万，郡县多起兵应之。希崇惧，求救于吴。时吴命边镐将兵来救，其实伐也。初，童谣云：「鞭打马，马急走。」镐至，希崇知其谋，又将拒焉。或以童谣为言，希崇不得已，遂降。及希萼见镐，且请入吴，于是镐以礼遣希萼及希崇举族而行。《三楚新录》一。

## 马　尔

1. []{#唐轶三十八-马尔-1}
乱离以来，官爵过滥，封王作辅，狗尾续貂。天成初，桂州节度观察使马尔，即湖南马殷之弟，本无功德，品秩已高。制词云：「尔名尊四辅，位冠三师。既非品秩升迁，难以井田增益。」此要语也。议者以名器假人至此，贾谊所以长叹息也。《北梦琐言》一八。《十国春秋》七一。　案：马尔，《十国春秋》作「马賨」。

## 马希振

1. []{#唐轶三十八-马希振-1}
楚马希振，天祐初，殷为娶洪州钟传女，资从甚厚，有玉椀、照夜珠，希振以非人臣所玩，皆纳之于殷。《九国志》（《白孔六帖》七）。

2. []{#唐轶三十八-马希振-2}
马希振为鼎州节度使，马氏诸子中白眉也。与门下客何致雍、僧贯徽联句。希振曰：「青蛇每用腰为力。」贯徽曰：「红苋时将叶作花。」又见蚁子沿砌，希振曰：「蚁子子衔虫子子。」致雍曰：「猫儿儿捉雀儿儿。」《续归田录》（《诗话总龟》前集二）。《南唐野史》（《类说》二七）。

## 周行逢　周保权

1. []{#唐轶三十八-周行逢-1} []{#唐轶三十八-周保权-1}
周氏讳行逢，武陵人也。世耕锄为业，尝犯法。显德中，马氏荒乱，吴命边镐将兵伐之，浃旬尽有湘中之地。时镐虽克胜，然安抚无策，故民多怨叛。武陵酋豪王逵、刘咬牙等十数人乘众心之怨，谋举兵袭之，未数日而有八千之众，行逢始预焉。倍道兼行，遇夜奄至城下，于是鼓噪斩门而入。时镐军骤胜，士卒解甲，不复防御，又当昏黑之际，忽闻兵入，仓卒惊骇，计无所出，皆束手就戮。迟明，死者十有八九，镐以单骑遁走。于是逵据其地，上表于朝廷，天子嘉之，就除湖南节度兼中书令。逵素雄豪，得志之后不拘小礼，其车服制度拟于王者。先是，吴有术士言：「南楚之分，气色甚盛，以目观之，将有王氏起焉。」伪主闻而忧之，且问曰：「今之诸将处于南楚者，谁为王姓？」或对曰：「有永州刺史王温耳。」伪主疑其当之，谋杀温，且遣使拜温为征南将军，赐以印绶巾带，仍密于巾中置毒。及使至，温拜命著巾，俄顷脑裂而死。未几，逵举兵袭长沙而据之，即其应也。逵好功名，尝秣马厉兵以俟征战。时行逢已为麾下将，众颇服其才略，逵因命为副贰。行逢虽受命，然终以逵非君长之才，自是密结心腹以图之。未几，逵自领兵侵南越，留行逢知留后事，而行逢因忽谓所亲曰：「王公逵必不返。然以后事付吾者，所谓以云雨资蛟龙也，吾何忧乎！」及逵方至桂阳，果为越兵所破，逵仅以身免，既而死于路，行逢竟代其位。时军吏多武陵人，咸有恋土之心。或说行逢曰：「夫富贵不还乡，如衣锦夜行。公起于徒步，自署为列侯，可谓富且贵矣，然而无西还意，使乡人父老、平生亲知将何以瞻望风采邪？」行逢感悟，即日命驾归武陵，以武陵为西府，且使人迎其妻潘氏。潘貌素陋，然为性刚烈，虽行逢已为侯王，而待之蔑如也。先是，所侍皆劝之使诣行逢，笑而对曰：「夫人为心，自非圣贤，必多变动，以吾既老且丑，虽欲往，而公岂以曩时之心相向哉？唯有死而已。」时闻者未以为然。及使至，果不从命，唯躬率婢仆，以耕织自给，至于赋税，亦及时输纳，未尝逋欠。行逢止之而不从，曰：「赋税者，官物也，岂以己为主而自免之哉！」行逢闻而有惭色。时兵革之后，郡邑官吏以聚敛为务，行逢患之，乃潜使人察其姓名，一旦卒然除去，自是管内稍稍清肃。至于建官设职，亦皆慎其选择。尝有女婿乞补吏，行逢度其非才，乃曰：「吏所以理民也，今观汝不堪其事，吾当为汝置锹犂数具，汝能用之锄种，以养老幼，亦是美事，何禄之求？」于是竟不补焉。时一方翕然，号为英主。然多猜忌，好发人阴事，故麾下将帅恐其不免，多有谋叛，而行逢亦能预为备，往往事有未发而诛。于是公府凛然，入见之者，若覆冰雪。先是，前进士何景山为王逵记室，每轻忽行逢，行逢得志，命景山为益阳令。未几，因事缚景山投之于江，谓曰：「汝尝佐王逵，今王逵已死，且为吾告龙王。」其残忍皆此类也。《三楚新录》二。

2. []{#唐轶三十八-周行逢-2} []{#唐轶三十八-周保权-2}
王逵奉诏伐吴，有蜜蜂无万数集逵伞盖。周行逢内喜，潜与潘叔嗣、张文表等谋曰：「我覩王公妖怪入伞，他时忽落别人之手，我辈处身何地！我等若三人同心，共保马氏旧基，同取富贵，岂不是男儿哉！」叔嗣、文表闻行逢之言，已会深意，遂乃拜受此语，各散归营。《湖湘故事》（《通鉴考异》三〇）。

3. []{#唐轶三十八-周行逢-3} []{#唐轶三十八-周保权-3}
行逢性残忍，然为治严整，不狥私党，躬履俭约，以率群下。辟署官吏，必取廉介之士。条教简约，民甚便之。有女婿求补吏，不许，给以耒耜，而语之曰：「吏所以治民也，汝才不能任职，岂敢私汝以禄，姑归垦田以自活也。」其妻严氏不入府署，躬率奴仆畊织以给赋调。人民化之，率务稼穑，四五年间，仓廪充实。尤崇信释氏，常设大会斋，缁车毕集，行逢徧拜之，捧揓执帨，亲侍湔洗。因谓左右曰：「吾杀人多矣，不假佛力，何以解其冤报乎！」《九国志》一一。

4. []{#唐轶三十八-周行逢-4} []{#唐轶三十八-周保权-4}
五代武陵周行逢虽处藩镇，躬守俭素，僚吏每以自奉太简为言。行逢曰：「吾常恨马氏恣纵奢僭，车服器用拟于乘舆，后宫姬妾不胜珠翠者迨千余人。诸院王子出入，鞍马仆从前后烜赫有及五七里者，文武之道未尝留意。时人皆谓之酒囊饭袋。及家国倾丧，死沟壑者十有八九，得非天道致罚而然欤！若又効之，非所以为子孙计也。」《实宾录》一四。《荆湖近事》（《类说》二二）。

5. []{#唐轶三十八-周行逢-5} []{#唐轶三十八-周保权-5}
周行逢兼总湖湘，留心民事，悉除马氏横贼。自王逵、刘言以来，屡举兵，将吏积功及所羁縻蛮夷检校官三公者以千数。行逢生日，诸道各遣使致贺。行逢有矜色，谓徐仲雅曰：「四邻亦畏我乎？」仲雅曰：「侍中境内弥天太保，徧地司空，四邻那得不畏！」《续世说》六。《太平治迹统类》一。

6. []{#唐轶三十八-周行逢-6} []{#唐轶三十八-周保权-6}
见徐仲雅[4](#唐轶三十八-徐仲雅-4)。

7. []{#唐轶三十八-周行逢-7} []{#唐轶三十八-周保权-7}
周行逢命何景山为益阳令，强取人家妇人。景山曰：「卑吏无它，盖存恤孤寡。」行逢曰：「何不宽其赋税，免其徭役，乃置之于家，于理安乎？」戏谓僚吏曰：「不如令佐海龙王去。」遂投于江中。《荆湖近事》（《类说》二二）。

8. []{#唐轶三十八-周行逢-8} []{#唐轶三十八-周保权-8}
先是，行逢颇以淫祀为患，管内祠庙，自非前代有功及民者，皆令毁拆之，约省祭祀之费三分之一。时有识之士忻然以为明断。及末年，酷信释氏，每一岁之间，设大会斋者四，无非破耗国用。仍度僧建寺，所在不辍。因暇复召群僧于府中，讲唱而已，自执炉焚香而听，凡披缁之士，虽三尺童子，皆抢地伏拜之。虽梁武笃好，未之加也。故君子知其不克永世矣。《三楚新录》二。　案：《十国春秋》七〇以酷信释氏为周保权事。

9. []{#唐轶三十八-周行逢-9} []{#唐轶三十八-周保权-9}
五代周行逢少无赖，坐法黥。后据有潭州，或谓行逢曰：「朝廷使者来，必笑公黥，以药可去之。」行逢笑曰：「吾虽不读书，不闻英布去黥而王。布，英雄也，吾何耻哉？」《实宾录》一三。《十国春秋》七〇。

10. []{#唐轶三十八-周行逢-10} []{#唐轶三十八-周保权-10}
及行逢病，〔张文表〕又托疾，复命子保权师尊之，且谓保权曰：「麾下将校有凶狠难制者，除之已尽，惟衡州张文表耳。吾死之后，此人必叛，万一不可敌，当举族北归，无使骨肉落虎狼之口。」言讫，奄然而逝。未数月，张文表果叛于衡州，举舟师顺流而下，以袭长沙。时行军司马廖简知留后事，方与军吏聚会，有报文表至，简素轻文表，殊不介意，且谓军吏曰：「黄口小儿，到而擒之，何忧乎！」乃伐鼓饮酒如初。于是晚，文表已入城，麾军直至会所，时简已醉，不能发弓矢，唯按膝作气而已，文表亲以戈戮之，在坐间遇害者数十人。时保权年方十三，而英爽有胆气，闻叛，叹曰：「先君可谓知人矣，仆虽无能，安可使军国落此贼手乎！」遽命部将杨师璠率万余众讨之。及师璠将行，又亲出饯送，仍泣对三军曰：「先君薨背，坟土未干，而凶贼悖逆，实保权不孝所致也，安敢劳于诸君。幸先君之故，无忘戮力，苟灭此贼，安先君于地下，足矣。各希勉之！」其吐气发言，义形于色，三军无不感激。然保权犹虑其败，且驰表而乞师。未逾旬，而师璠已大破文表于平亭津，仍枭文表之首，于是余党皆戮。初，文表将叛，犹豫未定，有从者夜梦文表颔上出一龙。及明，以告文表，而文表大悦，曰：「此天命我也。」于是举兵。及败，论者以龙神物也，而出于颔，是祸将作，神出焉。保权以文表已灭，且命使止师，不意王师已破江陵而逼境矣。保权惧，召李观象议之。观象曰：「夫请王师者，以讨贼张文表故也。今文表已破，而王师不还，岂非朝廷将有事于南地乎？然我国之所恃者，江陵之在北境耳，今江陵已束手不能自救其急，且欲与王师相拒，此所谓鱼入沸鼎而更鼓腮掉尾，其可免乎！惟公善自图之，无失子孙万世之利也。」保权不得已，乃出郊迎王师，且请入觐。天子闻而悦之，命以礼遣。既至，宗族封拜有差。《三楚新录》二。《十国春秋》七五、七六。

## 许德勋

1. []{#唐轶三十八-许德勋-1}
天成中，淮将王彦章、苗璘等寇岳州。……德勋选轻舰三百，令裨将詹信先袭淮人，且行且战。德勋拥艨艟自后而至，大战荆江中。淮人大败，斩首千余级，溺死者甚众，擒彦章及璘以归。而行密遣使来行成，且请二将。殷以礼归之，遣德勋饯彦章等。德勋谓之曰：「楚国虽小，旧臣宿将尚在，愿公此归，勿以湖南为念。若须得志，当待众驹争皂栈，然后可图也。」彦章等媿谢而去。自后马氏诸子果争立，为江南所灭。人以德勋为知言。天成二年，殷建国，拜右相。卒年七十余。子可琼。《九国志》一一。《十国春秋》七二。

## 李　琼

1. []{#唐轶三十八-李琼-1}
〔马〕殷以〔李〕琼为桂州刺史，令经略岭南，遂袭容州，降庞巨曦。明年，又与吕师周克韶、贺、梧三州。琼魁岸多力，每食肉十余斤，踞案大嚼，耽耽然，军中号曰李大虫。先是，桂林儿童聚戏衢路中，忽相惊走曰：「大虫来，大虫来！」至是果应。《九国志》一。《三楚新录》一。《十国春秋》七二。　案：李琼《三楚新录》作「李勋」。

## 高　郁

1. []{#唐轶三十八-高郁-1}
高郁为武穆王谋臣，庄宗素闻其名，及有天下，且欲离间之。会武穆王使其子希范入觐，庄宗以希范年少易激发，因其敷奏敏速，乃抚其背曰：「国人皆言马家社稷必为高郁所取，今有子如此，高郁安得取之耶！」希范居常嫉郁，忽闻庄宗言，深以为然。及归，告武穆，请诛之。武穆笑曰：「主上战争得天下，能用机数，以郁资吾霸业，故欲间之耳，若梁朝罢王彦章兵权也。盖遭此计，必至破灭。今汝诛郁，正落其彀中，慎勿言也。」希范以武穆不决，祸在朝夕，因使诬告郁谋反而族灭之。自是军中之政往往失序，识者痛之。初，郁与武穆俱起行阵，郁贪且僭，常以所居之井不甚清澈，思所以澄汰之，乃用银叶护其四方，自内至外皆然，谓之拓里。其奉养过差，皆此类也，故庄宗得以媒蘖。自后阴晦中见郁，后竟为患尔。《五代史补》三。《十国春秋》七二。

## 彭　玕

1. []{#唐轶三十八-彭玕-1}
彭玕者，籍为庐陵人。少好学，通经传。唐、梁之际，天下阻兵，遂以门籍率群胥。有大志，常怏怏不乐于吏事，每自肆坦，不从职务，时曹皆鄙之。一旦，吏酋李氏因私命侪属燕饮，而玕不之召，自往赴之，见十数辈已会。久之，李不具馔，玕知其忌己，遂去，伪遗其席帽。行数里，乃复往，见其宴笑饮啗，玕乃含笑取帽而去，叹曰：「大丈夫当取富贵，食列鼎俎，何至狎此鼠辈而聚饮啜乎？」其妇闻之，曰：「请以箱奁之资易酒馔，以致报，何叹恨之有？」玕从之，乃召李氏主客皆至，酒醉，谓众客曰：「玕不慧，不能从事于诸君，请自此决，退耕于农。」《江南野史》六。《十国春秋》七三。　案：彭玕，原作「彭玗」。此从《新五代史》六一、《通鉴》二六七、《十国春秋》。

2. []{#唐轶三十八-彭玕-2}
玕，吉州庐陵人，世居赤石洞为酋豪。黄巢之后，江表寇盗蜂起，玕于乡里保聚徒众，得数千人，自为首领，捕逐群盗有功，本州补玕永新制置使。玕雅好儒学，精《左氏春秋》。当兵荒之岁，所在饥馑，玕延接文士，曾无虚日，治具勤厚，人多归之。广陵笔工李郁者，善为诗什，玕尝贻书与郁，以白金十两市一笔，又令郁访石本五经，卷以白金百两为直，广陵人相谓曰：「玕以十金易一笔、百金酧一卷，况得士乎？」于是萧谟等数人咸往依之。《九国志》一一。

3. []{#唐轶三十八-彭玕-3}
里中有峻岭，号曰「王岭」。相传彭玕反于吉州，僭号称王，南唐遣兵征之，彭玕数败，遂退保于此以死守。余尝登岭上，可置数万人，仓廪府库皆有遗址。至有一所曰「相公平」，足见玕之僭也。旁有山，视王岭为卑小，曰「张钦寨」，以为南唐遣钦来讨之，驻兵其上。玕有谋士曰刘守真，挟邪术，能呼风噀雨，故钦与战辄不利。距岭三十里，有山曰「云火峡」，玕之先垅在焉。后守真死，钦复遣人发其先垅，棺上有小赤蛇，蛇两旁有蚁运土为弓剑形，已而玕败。今循驿道而上，有「刘仙堠」，其旁有刘仙师坛，皆刘之遗迹。土人遇旱，祷于坛下，间亦雨应。《独醒杂志》四。

## 庞巨曦

1. []{#唐轶三十八-庞巨曦-1}
庞巨曦本唐末邕、容等州防御使，闻马氏令公以征南步军指挥使李琼知桂州军事，领兵士收服岭外昭、梧、象、柳、宜、蒙、贺、桂等州，巨曦闻此雄势，谓诸首领曰：「李琼有破竹之势，若长驱兵马，此来侵吞吾境，其将奈何？」时容南指挥使莫彦昭对曰：「李琼兵马，其势已雄，必然轻敌。今欲烧毁城内军储，且各入山峒，抛州城与李琼。候才入州，却依前出诸山峒兵士复攻之，坚守旬月之间，城内必无军粮，外无救应，方可制造攻具再攻击之，必取胜也。」庞巨曦曰：「吾每至中宵，独占气象，马氏合当五十余年兴霸湖外。苟五十余年对垒，安知孰非，是以忧疑不暇。」遂至深夜斩莫彦昭于其私第，明日以其故密走事宣于湖南。《湖湘故事》（《通鉴考异》二八）。

2. []{#唐轶三十八-庞巨曦-2}
巨曦在岭南，尝占翼轸间有善星，因谓所亲曰：「刘隐兄弟不道，残害良善，吾终当逃难于长沙。」至是果归附。人或问湖南与淮南国祚长短，巨曦曰：「吾入境来闻童谣曰：『三羊五马，马子离群，羊子无舍。』自今以往，马氏当五主，杨氏当三主。」后皆如其言。贞明中卒，年七十六。《九国志》一一。《青箱杂记》七。《十国春秋》七三。　案：庞巨曦，《青箱杂记》、《十国春秋》作「庞巨昭」。

## 廖匡图　廖匡齐　廖凝

1. []{#唐轶三十八-廖匡图-1} []{#唐轶三十八-廖匡齐-1} []{#唐轶三十八-廖凝-1}
廖氏，虔州赣县人，有子三人：伯曰图，仲曰偃，季曰凝。图、凝皆有诗名，偃勇绝伦，由是豪横，遂为乡里所惮。江南命功臣钟章为虔州刺史，深嫉之，于是图与凝等议曰：「观章所为，但欲灭吾族耳，若恋土不去，祸且及矣。」于是领其族暨部众等三千余人，具铠仗，号令而后行，章不敢逐，遂奔湖南。时武穆王在位，见其众盛，恐难制，欲尽诛之。或者曰：「大王姓马，而廖来归，廖者，料也，马得料，其势必肥，实国家大兴之兆，其可杀之乎！」穆王喜，遂善待，仍制下，以凝为永州刺史，图为行军司马，偃以天策府列校，仍赐庄宅于衡山，自称逸人。偃能于马上挺身而立，取湿衣振奋而服之，以示轻捷。荆南高季兴次子，忘其名，管亲军云猛都，谓之「云猛郎君」。闻偃名，因两境交兵，请与偃鬭，偃欣然而往。云猛能用鎗，见偃瘦小，心轻之，驰骑而刺偃，垂及之，偃佯落马，云猛势未及止，偃自后奋戈一击，堕地，因生擒之。自是其名愈振，故武穆王终世不为邻境所轻者，偃之力焉。至其子希范嗣位，九溪蛮叛命，偃率兵讨之，为流矢所伤，死于蛮中。凶讣至，希范使人报其母张氏，张氏不哭，谓其使曰：「为妾谢大王，举家三百余口受王分食解衣之赐，虽尽死未足以上报，况一子乎！望大王勿以为念。」希范闻而叹曰：「廖氏有此母，欲不兴，其可得乎！」于是厚加存恤，仍遣使召凝，任为从事。至希范薨，国乱，为江南所灭，遂迁金陵。唐主授以水部员外郎，为洪州连昌县令，未几又迁江州团练使。凝为人不羁，好诙谐。尝览裴说《经杜工部墓》诗曰：「拟凿孤坟破，重教大雅生。」因曰：「如此，裴说乃劫坟贼耳。」闻者大笑。及在江州，盛暑尝患体燥，乃以一大桶盛冷水，坐于其间，或至终日，虽宾友谒见，出露其首，与之谈笑。其简率如此。先是，凝尝梦人以印授之，拜捧之际，其印缺其一角，凝不能测。及授江州之命，始悟曰：「印缺一角，盖偏裨之象也，团练副使不亦宜乎！」时人异之。《五代史补》四。《九国志》一一。《续世说》八。《十国春秋》七三。　案：廖图本名匡图，此避宋讳。又，据《九国志》一一、陆游《南唐书》一一、《十国春秋》七三、七四，此处廖偃为廖匡齐之误，偃为匡图之子。

2. []{#唐轶三十八-廖匡图-2} []{#唐轶三十八-廖匡齐-2} []{#唐轶三十八-廖凝-2}
廖图字赞禹，虔州人。文学博赡，为时辈人所服。湖南马氏辟幕下，奏天策府学士，与刘昭禹、李宏皋、徐仲雅、蔡昆、韦鼎、释虚中、齐己俱以文藻知名，更唱迭和。今有集行于世。……僧齐己寓渚宫，与图相去千里，而每有书往来。临终有绝句寄图兄弟云：「僧外闲吟乐最清，年登八十丧南荆。风骚作者为商榷，道去碧云争几程？」《雅言录》（《诗话总龟》前集四）。

3. []{#唐轶三十八-廖匡图-3} []{#唐轶三十八-廖匡齐-3} []{#唐轶三十八-廖凝-3}
廖齐父爽直，尝为永州刺史。齐后游零陵，于民舍见父题壁，感而成诗曰：「下马连声叩竹门，主人何事感遗恩。回头泣向儿童道，重见甘棠旧子孙。」《青琐后集》（《诗话总龟》前集二五）。

4. []{#唐轶三十八-廖匡图-4} []{#唐轶三十八-廖匡齐-4} []{#唐轶三十八-廖凝-4}
廖凝字熙绩，十岁《咏棋》诗云：「满汀鸥不散，一局黑全输。」识者见之曰：「必垂名于后。」《郡阁雅谈》（《诗话总龟》前集一三）。《南唐野史》（《类说》二七）。

## 廖　偃

1. []{#唐轶三十八-廖偃-1}
廖偃、彭师暠皆楚马殷之臣。偃，虔州虔化人，祖爽、父匡图仕皆至刺史。偃少倜傥，喜奇节，通《左氏春秋》、班固《汉书》。马殷有国，自秘书郎为裨将，戍衡山县。殷子希萼与弟希崇争国，希萼败，见执。师暠，不知其世家，自殷时为将，与希萼有旧怨。希崇避杀兄名，于是命师暠幽希萼于衡山，使甘心焉。师暠叹曰：「留后欲使我弑君耶，吾岂为是哉！」至衡山，偃在焉，相与护视希萼甚谨，未尝失人臣礼。希崇意不快，复遣召希萼归长沙，终欲加害。偃择勇士百人，执兵衞希萼，昼夜击柝，以警非常。遂筑行府，与师暠奉希萼为衡山王，请命于金陵元宗，为出师定楚乱。希萼遂入朝，偃、师暠俱从行，而偃为部署辎重指挥使，尤勤瘁。希萼流涕曰：「吾逐于逆竖，非偃尽忠，岂能免祸？」至金陵，元宗召见两人，叹奖之，授偃左殿直军使、莱州刺史，师暠殿直都虞候，而使偃守道州以备南汉。会朗州叛，潭州亦溃，偃所部多潭人，中夜作乱。偃率亲卒力战，不能支，极骂而死。元宗下制哀悼，赠右领衞大将军、宁州刺史，谥曰节。而师暠不见用，卒于金陵。陆游《南唐书》一一。《十国春秋》七四。

## 彭师暠

1. []{#唐轶三十八-彭师暠-1}
见廖偃[1](#唐轶三十八-廖偃-1)。

## 丁思仅

1. []{#唐轶三十八-丁思仅-1}
丁思仅素有才略，为马氏骑将。以希范受契丹册命，深耻之，因谓希范曰：「今朝廷失守，正忠臣义士奋发之时。使驰檄四方，引军直趋京师诛犬戎，天子反正，然后凯旋，如此则齐桓晋文不足数矣。时不可失，愿大王急图之。」希范本无远略，加以兴作府署未毕，不忍弃去，遂寝思仅之谋。思仅不胜其愤，谓所亲曰：「古人疾没世而名不称，今遭逢扰攘，不能立功于天下，反顾恋数闲屋子乎？诚可痛也！」自是思仅常怏怏。《五代史补》三。

## 戴　偃

1. []{#唐轶三十八-戴偃-1}
戴偃金陵人，能为诗，尤好规讽。唐末罹乱，游湘中。值马氏有国，至文昭王以公子得位，尤好奢侈，起天策府，搆九龙金华等殿。土木之工，斤斧之声，昼夜不绝。偃非之，自称元黄子，著《渔父》诗百篇以献，欲讥讽之，故其句有「才把咽喉吞世界，盖因奢侈致危亡」；又曰「若须抛却便抛却，莫待风高更水深」。文昭览之怒，一旦谓宾佐曰：「戴偃何如人？」时宾佐不测，以偃为文昭所重，或对曰：「偃，诗人，章句深为流辈所推许，方今在贫悴，大王哀之，置之髯参短簿之闲足矣。」文昭曰：「数日前献吾诗，想其为人大抵务以鱼钓自娱尔，宜赐碧湘湖，便以遂其性，亦优贤之道也。」即日便迁居湖上。乃潜戒公私不得与之往还。自是偃穷饿日至，无以为计，乃谓妻曰：「与汝结发已生一男一女，今度不惟挤于沟壑，亦恐首领不得完全，宜分儿遁去，庶几可免，不然旦夕死矣。」于是举骰子与妻子胡约曰：彩多得儿，彩少得女。既掷，偃彩少，乃携女相与恸哭而别。偃将奔岭南，至永州，会文昭薨，乃止。其后不知所终。《五代史补》三。《十国春秋》七三。

## 张少敌

1. []{#唐轶三十八-张少敌-1}
马希范卒，判官李皋以希范同母弟希广为天策府都尉，抚御尤非所长。大校张少敌忧之，建议请立希广庶兄武陵帅希萼，且曰：「希萼处长负气，观其所为，必不为都尉之下；加之在武陵，九溪蛮通好，往来甚欢，若不得立，必引蛮军为乱，幸为思之。」李皋忽怒曰：「汝辈何知！且先大王与都尉俱为嫡嗣，不立之，却用老婢儿可乎！」少敌曰：「国家之事，不可拘以一途，变而能通，所以国长久也，何嫡庶之云乎！若明公必立都尉，当妙设方略，以制武陵，使帖然不动乃可。不然，则社稷去矣！」皋愈怒，竟不从少敌之谋。少敌度无所奈何，遂辞不出。未几，希萼果以武陵反，引九洞溪蛮，数路齐进，遂之长沙，缢希广于郊外，而支解李皋。自是湖南大乱，未逾年而国灭，一如少敌之言。初，希萼之来也，希广以全军付亲校许可琼，使遂击之，可琼覩希萼众盛，恐惧，夜送旗鼓乞降，希萼大喜，于是兼可琼之众，长驱而至。希广素奉佛，闻之，计无所出，乃被缁衣，引群僧念宝胜如来，谓之禳灾。顷之，府廨火起，人忽纷扰，犹念诵之声未辍。其戆如此，少敌忧之，良有以也。《五代史补》四。《十国春秋》七三。　案：李皋，即李宏皋。

## 拓拔恒

1. []{#唐轶三十八-拓拔恒-1}
见马希范[5](#唐轶三十八-马希范-5)。

## 李宏皋

1. []{#唐轶三十八-李宏皋-1}
李宏皋，唐末八座善夷之子。善夷左边武陵宰，卒于官。宏皋舁榇归故园，途中值兵革，为马氏拥入湖湘。文昭王，有功授学士，至刑部侍郎。每笺奏至京。词臣降叹，李嵩相国器之。后马氏兄弟结隙，与弟宏节俱弃市。宏皋少攻诗，《题桃源》云：「山翠参差水渺茫，秦人昔在楚封疆。当时避世乾坤窄，此地安家日月长。草色几经坛杏老，岩花犹带涧桃香。他年倘遂平生志，来着霞衣侍玉皇。」《雅言杂载》（《诗话总龟》前集一五）。

2. []{#唐轶三十八-李宏皋-2}
见张少敌[1](#唐轶三十八-张少敌-1)。

3. []{#唐轶三十八-李宏皋-3}
见何仲举[1](#唐轶三十八-何仲举-1)。

## 李宏节

1. []{#唐轶三十八-李宏节-1}
李皋与弟节，俱在湖南幕下。节亦有文学。同光初，马氏武穆王授江南诸道都统，诏赐战马数百匹，皋为谢表百余字。后思意艰涩，时节在侧，皋顾谓之曰：「尝闻马有旋风之队，如何得一事为对？」节曰：「马既有旋风队，军亦有偃月营，何患耶？」皋欣然下笔云：「寻当偃月之营，摆作旋风之队。」表遂成。论者以此对最为亲切。《五代史补》四。　案：李节，即李宏节。李皋，即李宏皋。

## 徐仲雅

1. []{#唐轶三十八-徐仲雅-1}
见齐己[1](#唐轶三十-齐己-1)。

2. []{#唐轶三十八-徐仲雅-2}
徐仲雅，长沙人，因马希范夜宴迎四仪夫人，赋诗云：「云路半开千里月，洞门斜掩一天春。」又作《宫词》云：「内人晓起怯春寒，轻揭珠帘看牡丹。一把柳丝收不得，和风搭在玉栏干。」曾献《家宴堂》十首，时称冠绝。《郡阁雅谈》（《诗话总龟》前集一〇）《南唐野史》（《类说》二七）。　案：《诗话总龟》原作「徐休雅」，误。

3. []{#唐轶三十八-徐仲雅-3}
徐仲雅、李九皋俱善诗。徐诗富艳，李多用事。李谓徐公曰：「公诗如美女，善调脂粉。」徐曰：「公乃鬻冥器者，但垛叠死人耳。」《古今诗话》（《类说》五六引）。

4. []{#唐轶三十八-徐仲雅-4}
故天策学士徐仲雅有清才，然其性好以滑稽轻薄为事。国破之后，伤于冻馁，行逢素闻其名，且以穷困，谓必能改节，因使召之，命为节度判官。初，王逵之起兵也，知设官有轻重权，欲其得众，苟能应募，皆置司空、太保以诱之。自是武陵村落鄽市。豪横之辈，称司空、太保者无算。及仲雅至，行逢问曰：「自吾迁镇西土，控雄盛之地，四境惧之乎？」仲雅对曰：「公管内满天太保，满地司空，何不惧之？」行逢不悦。未几，大宴僚吏。而仲雅在座。行逢又与之论事，然行逢夷音，每呼字音多误。仲雅因戏之曰：「不于五月五日翦却舌头，使语音乖错如此。」行逢大怒。然仲雅尝历事马氏，诸士民信之久矣，故不敢加诛。后仲雅竟以忤旨去职，因退居山寺。暇日视群僧争剥椶枝，乃咏其树曰：「叶似新蒲绿，身如乱锦缠。任君千度剥，意气自冲天。」盖怨行逢之斥而谤之也。《三楚新录》二。《十国春秋》七三。参看周行逢5。

## 何仲举

1. []{#唐轶三十八-何仲举-1}
何仲举，营道人。美姿容，年十三，俊迈绝伦。时家贫，输税不及限，李皋为营道令，怒之，乃荷项系狱，将槚楚焉。或有言于皋曰：「此子虽丱，能为诗，往往闲立成，希明府一察之。」皋闻，遽召而问曰：「知汝有文，且速敏。今日之事，若能文不加点，为一篇以自述，吾当贷汝。」仲举援笔而成，曰：「似玉来投狱，抛家去就枷。可怜两片木，夹却一枝花。」皋大惊，自为脱枷，延上厅，与之抗礼。自是仲举始锐意就学。天成中入洛，时秦王为河南尹，尤重士。仲举与张杭、江文蔚俱游其门。及其东荐也，公举数百人，独以仲举为擅场。仲举因献诗曰：「碧云章句才离手，紫府神仙尽点头。」秦王大悦，称赏不已，故一举上第。及归，遇文昭马氏承制，依唐太宗故事于天策府置十八学士，以皋为学士之首，且执政柄。而仲举自以出于皋之门下，虽策名中朝，事皋未尝暂懈。皋感悦，遂加引用，未几与之同列。及出，又为全、衡二州刺史。先是，湖南尤多诗人，其最显者，有沈彬、廖凝、刘昭禹、尚颜、齐己、虚中之徒，而仲举在诸公闲尤为轻浅，惟李皋独推许之。往往对众吟《秋日晚望》诗，曰：「树迎高鸟归深野，云傍斜阳过远山。」以足扣地叹曰：「何仲举乃诗家之高逸者也。诸官见取舍，其余奴岳，乃间气尔。」故仲举感皋之见知，卒能自奋，至于名节，亦终始无玷。论者以皋有知人之鉴。《五代史补》二。《十国春秋》七三。　案：李皋，即李宏皋，避宋讳。

## 刘昭禹

1. []{#唐轶三十八-刘昭禹-1}
刘昭禹，字休明，婺州人。少师林宽，为诗刻苦，不惮风雪。诗云：「句向夜深得，心从天外归。」言不虚耳。《怀萧山隐者》云：「先生入太华，杳杳绝良音。秋梦有时见，孤云无处寻。神清峰顶立，衣冷瀑边吟。应笑干名者，六街尘土深。」尝与人论诗曰：「五言如四十个贤人，乱着一字，屠沽辈也。觅句者若掘得玉匣，有底有盖，但精求，必得其宝。」在湖南，累为宰，卒于桂府幕。有诗行于世。《郡阁雅谈》（《诗话总龟》前集一〇）。

## 石文德

1. []{#唐轶三十八-石文德-1}
石文德，连州人。形质矬陋，好学，尤攻诗。霸国时屡献诗求用，文昭以其寝陋，未尝礼待，文德由是穷悴。有南宅王子者素重士，延于门下。其后文昭知之，亦兼怒王宅，欲庭辱文德而逐之。居无何，秦国夫人彭氏薨，文昭伤悼，乃命有文学者各撰挽词，文德乃献十余篇，其一联云：「月沈湘浦冷，花谢汉宫秋。」文昭览之大惊，曰：「文德有此作用，吾但以寝陋而轻之，乃不如南宫小儿却能知贤耶！」于是始召文德而傀谢之。未几，承制授水部员外郎，充融州刺史。文德晚尤好著述，乃撰《大唐新纂》十三卷，多名人遗事，词虽不工，事或可采，时以多闻许之。《五代史补》三。《十国春秋》七三。

## 张文表

1. []{#唐轶三十八-张文表-1}
见周行逢[10](#唐轶三十八-周行逢-10)。

## 李观象

1. []{#唐轶三十八-李观象-1}
李观象为节度副使，以行逢严酷，恐其及祸，乃寝纸帐，卧纸被。行逢信而用之，凡军府事无轻重皆决于观象。而观象性多嫉忌，好蔽人之善。零陵儒士蒋密能吟咏，颇得风骚之旨，尝题桑云：「绮罗因片叶，桃李谩同时。」大为作者所许。观象闻之，佯惊曰：「此仆诗，何蒋密之能为？」士林以此鄙之。《三楚新录》二。《十国春秋》七五。

2. []{#唐轶三十八-李观象-2}
见周行逢[10](#唐轶三十八-周行逢-10)。

## 朱遵度

1. []{#唐轶三十八-朱遵度-1}
朱遵度避耶律德光之召，挈妻孥，携书，杂商贾奔楚。王待之甚薄，杜门却扫。诸学士每为文章，先问古今首末于遵度，时人号为「幕府书厨」。《十国纪年》（《海录碎事》一八）。《十国春秋》七五。

2. []{#唐轶三十八-朱遵度-2}
朱尊度本青州书生，好藏书，高尚不事，闲居金陵。著《鸿渐学记》一千卷、《群书丽藻》一千卷、《漆书》数卷，皆行于世。《江表志》中。《十国春秋》七五。

## 邓洵美

1. []{#唐轶三十八-邓洵美-1}
有邓洵美者，连郡人也。登进士第，将归连，上笺〔周〕行逢，署馆驿巡官。洵美背伛，时谓之邓。为性迂僻，皆类其形，众咸不悦之，故虽处幕府僚，而食贫不暇给。同年王溥为相，闻洵美不得志，乃为诗曰：「彩衣我已登黄阁，白社君犹困故庐。」自是行逢稍优给之。未几，给事中李昉至，昉亦洵美同年也，相见话旧，不觉号恸。古人布衣交不及此也。久而忤行逢无鉴，乃贬为易俗场官，须臾，又使人诈为山贼，突入公署杀之。闻者无不痛惜。后李昉再奉命祠南岳，知洵美坟在近，乃为诗吊之曰：「今日向君坟畔过，不胜怀抱暗酸辛。」《三楚新录》二。《雅言系述》（《诗话总龟》前集一四）亦叙此事，文异。《十国春秋》七五。

2. []{#唐轶三十八-邓洵美-2}
邓洵美，世为湖郴郡人。少有敏才，工诗，长于赋颂。天祐中，与连人孟宾于并为廉使李侍郎所荐，入洛阳，与故李司〔空〕昉同年擢进士第。以天下丧乱，诸道割据，遂还乡里，为潭州节度使马氏所辟，署职郡县，常怏怏不惬心。仅十年间，昉奉使湖南，求访洵美，既见，懽情好洽，不替曩昔，且惜其才富位卑，滞于侯国。昉既行，因请赍致京师，马氏饯之，为鸩而卒。洵美晚娶，无子，有三女，贫瘁流落风尘。澧陵人卢氏闻洵美名，怜而购之归，以其女妻于儒家。先是太常丞陈度有《薛孤延鬬雷赋》，颇为时彦所推尚。而洵美集中亦有此作，复语句皆同，而首末小异，未知谁氏之述也。《江南野史》七。

3. []{#唐轶三十八-邓洵美-3}
五代湖南进士邓洵美，少嗜学，为文典丽，而貌陋背伛。时人谓之邓𫘞子，言其状如𫘞子负物也。《实宾录》八。

## 王　鼎

1. []{#唐轶三十八-王鼎-1}
王鼎善歌诗，好神仙事，游心物外，时人或谓有所得，问之终不泄露。诗百余篇传于人间。《雅言杂载》（《诗话总龟》前集四六）。

## 吴含灵

1. []{#唐轶三十八-吴含灵-1}
吴含灵，江西人也。为道士，居南岳六七年，俗呼为吴猱。好睡，经旬不饮食。常言曰：「人若要闲即须懒，如勤，即不闲也。」素不攻文，偶作《上升歌》，甚奇绝，云：「玉皇有诏登仙职，龙吐云兮凤着力。眼前蓦地见楼台，异草奇花不可识。我向大罗观世界，世界祇如指掌大。当时不为上升忙，一时提向瀛洲卖。」清泰年羽化。《郡阁雅谈》（《诗话总龟》前集四六）。《南唐野史》（《类说》二七）。

## 洪　道

1. []{#唐轶三十八-洪道-1}
僧洪道，不知何许人。通内外学，道行尤高，大为时人所重。天福中，居于衡州石羊镇山谷中。马氏文昭王之嗣位也，闻其名，召于府，使于报慈寺住持。洪道不应命。文昭坚欲致之，督责州县，忧惧，计无所出，率五七十人拱拥入州。洪道知之，乃引徒弟数辈转徙入深山中，得一岩，遂且止息。然离旧居抵于山岩下，则众鸟千万和鸣而随之。州县虽失其踪，或有相谓曰：「且深山之中，众鸟何故而鸣？又声韵优逸，得非和尚在彼耶？」试寻，果得之于岩所。父老再拜曰：「和尚，佛之徒也，佛不遗众生愿，今大王崇重要与和尚相见，辄不应召，窜入山林。于是和尚即得计矣，而州县与乡村得无劳扰，而和尚忍不为之开慈悯耶？」洪道于是始点头曰：「如此则吾为汝行矣。」及至府，文昭以国师待之。未几，坚乞归山，文昭知不可留，乃许焉。其后竟不知所终。初，洪道之入岩也，见一虎在穴乳二子，徒弟大骇，洪道叱曰：「无惧，彼当移去。」言讫，虎衔二子趋出穴。至行之所感也如此。《五代史补》三。《十国春秋》七六。

## 干　康

1. []{#唐轶三十八-干康-1}
僧干康，零陵人。齐己在长沙，居湘西道林寺，干康往谒之。齐己知其为人，使谓曰：「我师门仞，非诗人不游。大德来，非诗人耶？请为一绝，以代门刺。」干康诗曰：「隔岸红尘忙似火，当轩青嶂冷如冰。烹茶童子休相问，报道门前是衲僧。」齐己大喜，日与款接，及别，以诗送之。干康有《经方干旧居》诗云：「镜湖中有月，处士后无人。荻笋抽高节，鲈鱼跃老鳞。」为齐己所称。干德中，左补阙王伸知永州，康捧诗见，伸睹其老丑，曰：「岂有状貌如此，能为诗乎？宜试之。」时积雪方消，命为诗。康曰：「六出奇花已住开，郡城相次见楼台。时人莫把和泥看，一片飞从天上来。」伸惊曰：「其旨不浅，吾岂可以貌相人也？」待以殊礼。《零陵总记》（《诗话总龟》前集一一）。

## 至　聪

1. []{#唐轶三十八-至聪-1}
五代时，有一僧号至聪禅师，祝融峰修行十年，自以为戒行具足，无所诱掖也。夫何一日下山，于道傍见一美人，号红莲，一瞬而动，遂与合欢。至明，僧起沐浴，与妇人俱化。有颂曰：「有道山僧号至聪，十年不下祝融峰。腰间所积菩提水，泻向红莲一叶中。」《古今诗话》（《侍儿小名录》拾遗）《五代诗话》八。《十国春秋》七六。

## 侯元亮

1. []{#唐轶三十八-侯元亮-1}
侯元亮，马氏时湖湘宰。退居长沙，门常有客，宴会无虚日。人目为「闹侯」。《清异录》上。《十国春秋》七五。

# 唐人轶事汇编卷三十九

## 钱　镠

1. []{#唐轶三十九-钱镠-1}
〔武肃王〕始诞之夕，皇考方他适，邻人急走告曰：「适过君家后舍，闻甲马之声甚众，非有盗乎？」皇考乃急驰归，王已诞矣。复有红光满室，皇考颇怪之，将弃于井，祖妣知非常人，固不许，因小字曰「婆留」，而井亦以名焉。王自幼常与群儿聚戏于树阴石上，或伐薪，必使群儿聚以供己，随多少而赏罚焉。王尝憩后山，忽一石屹然自立，王因志之。及贵，建功臣精舍于其地。遂以石为「佛坐」，树号「衣锦将军」。《吴越备史》一。《十国春秋》七七。

2. []{#唐轶三十九-钱镠-2}
王常游径山书院，有道人洪湮者每迎于门，王颇恶之。一日，自后山避径而往，湮亦迎焉。王问其故，湮曰：「君非常人，故预知耳。」《吴越备史》一。

3. []{#唐轶三十九-钱镠-3}
初，〔僧洪〕諲有先见之明。武肃王家居石鉴山，及就戍应募为军，諲一见握手，屏左右而谓之曰：「好自爱。他日贵极，当与佛法为主。」后累立战功，为杭牧，故奏署諲师号，见必拜跪，檀施丰厚，异于常数。终时执丧礼，念微时之言矣。《宋高僧传》一二。

4. []{#唐轶三十九-钱镠-4}
王始在军中，未尝自安。每欲暂憩，必先整衣甲盥漱而后寝焉。又以圆木小枕缀铃，睡熟则歌，由是而寤，名曰「警枕」。又置粉盘于卧内，有所记则书之。及抚镇二国殆及四纪，勤劳恭俭，始终如一致。每夕，必列侍女各主一更，戒之曰：「外有报事，当振铃声以为警省。」凡有闻报，即时而遣。又尝以弹丸墙楼之外，以警宿直者，使其不寐以应其事。又尝微行，夜扣北城门，吏不肯启关，曰：「大王来，我亦不启。」王乃自便门而入。明日，召吏厚赐之。稍暇，则命诸子孙讽诵诗赋，或以所制诗什赐于丞相、将吏以下，由是往往达旦。天福中，近侍李咏因监契丹，驿中有判官谓李咏曰：「武肃王尝夜不睡。」咏诘其所知，答曰：「尝闻五台王子太师言，浙中『不睡龙』今已归矣。」访其所闻，乃壬辰之后也。王少时倜傥有大度，志气雄杰，机谋沉远，善用长矟大弩，又能书写，甚得体要，有知人之鉴，及通图纬之学。每处众中，而神形有余。纯孝之道禀于天性，每春秋荐享，必呜咽流涕。尝曰：「今日贵盛，皆由积善所致，但恨祖母不能见耳。」尝于后□建层楼，皇妣春秋高，不能上，王亲负而登焉。天祐已后，中原多事，西川王氏称蜀，邗沟杨氏称吴，南海〔刘〕彭城氏称汉，长溪王氏称闽，皆窃大号，或通姻戚，或达聘好，皆以龙衣、玉册洎书疏等劝王自大，王尝笑曰：「此儿辈自坐炉炭之上，而又踞〔吾〕于上邪！吾以去伪平贼，承天子畴庸之命，至于封建车服之制，悉有所由，岂图一时之事，乃随波于尔辈也！」皆却之而不纳，而诸国之主无不咸以父兄事之。王加以自奉节俭，衣服衾被皆用䌷布，非公宴唯甆尊漆器而已。恭穆夫人尝以王寝帐隳裂，乃上青绢帐请易之，王曰：「作法于俭，犹恐其奢，但虑后代皆施锦绣耳。此帐虽故，犹可蔽风。」竟不易。后庭有郑氏，其父尝以罪当死，（上）〔左〕右冀其或宥，且言斯人有息女与侍，王命出其女而后斩之，顾（上）〔左〕右刑者曰：「公柄岂可以一妇人而乱我法邪！」又尝夕宴诸王子及诸孙，命鼓胡琴，未数曲，遽止之，曰：「外闻，当谓我不恤政事为长夜之饮。」宴遂罢。王自开创以来，至于底定，而抚字将帅洎行伍，莫不尽得其欢心。有勋将何逢殁于贼中，一日，王见其所乘马，悲泣不能止，（上）〔左〕右莫不感激。《吴越备史》一。《九国志》（《白孔六帖》六二、九五）。《演繁露》续集五。《十国春秋》七七、七八。

5. []{#唐轶三十九-钱镠-5}
〔干符〕六年秋七月，黄巢拥众二十万人大掠州县，淮南节度使高骈羽檄征兵讨之。时巢三百余众将及石镜镇，王谓董氏曰：「黄巢以数万之众逾越山谷，旗鼓相远，首尾不应，宜以伏兵袭之。贼或少却，则可逐矣。」巢前军二千余众果崎岖而至。王率二十骑伏于草莽，巢小将单骑先进，王亲注弩射之，应弦而毙。伏兵遂起，巢兵大溃。王谓众曰：「此术止可一举耳，大军必至，则众寡莫敌矣。宜乘胜张虚声以慑之。」乃进屯八百里，古地名也。途次逆旅，遇一老妪而诫之曰：「后有兵至，当言临安兵屯八百里。」未几，巢兵果至，具如所对。贼众相顾曰：「向止数骑，尚不可当，况八百里乎！」遂不犯境。王又伺其后军，杀获人马而还，归功董氏。淮南高骈闻而伟之。《吴越备史》一。《十国春秋》七七。

6. []{#唐轶三十九-钱镠-6}
见马绰[1](#唐轶三十九-马绰-1)。

7. []{#唐轶三十九-钱镠-7}
见唐昭宗[28](#唐轶四-唐昭宗-28)。

8. []{#唐轶三十九-钱镠-8}
开平元年，梁太祖即位，封钱武肃镠为吴越王。时有讽钱拒其命者，钱笑曰：「吾岂失为一孙仲谋耶！」拜受之。改其乡临安县为临安衣锦军。是年省茔垄，延故老，旌钺鼓吹，振耀山谷。自昔游钓之所，尽蒙以锦绣，或树石至有封官爵者。旧贸盐肩担，亦裁锦韬之。一邻媪九十余，携壶浆角黍迎于道，镠下车亟拜，媪抚其背，犹以小字呼之，曰：「钱婆留，喜汝长成！」盖初生时光怪满室，父惧，将沉于丫溪，此媪酷留之，遂字焉。为牛酒大陈乡饮，别张蜀锦为广幄，以饮乡妇。凡男女八十已上金樽，百岁已上玉樽。时黄发饮玉者尚不减十余人。镠起，执爵于席，自唱《还乡歌》以娱宾曰：「三节还乡兮挂锦衣，吴越一王驷马归。临安道上列旌旗，碧天明明兮爱日辉。父老远近来相随，家山乡眷兮会时稀。斗牛光起兮天无欺。」止。时父老虽闻歌进酒，都不之晓。武肃觉其欢意不甚浃洽，再酌酒，高揭吴喉唱山歌以见意，词曰：「你辈见侬底欢喜，吴人侬谓为我。别是一般滋味子，呼味为寐。永在我侬心子里。」止。歌阕，合声赓赞，叫笑振席，欢感闾里。今山民尚有能歌者。《湘山野录》中。《吴越备史》一。《十国春秋》七八。

9. []{#唐轶三十九-钱镠-9}
唐末钱尚父镠始兼有吴越，将广牙城以大公府，有术者告曰：「王若改旧为新，有国止及百年。如填筑西湖以为之，当十倍此。王其图之！」镠谓术者曰：「岂有千年而天下无真主乎！有国百年，吾所愿也。」即于所治增广之。及忠懿归朝，钱氏霸吴越凡九十八年矣。《幕府燕闲录》（张本《说郛》一四、陶本《说郛》四一）。又《分门古今类事》二引。《十国春秋》八二。

10. []{#唐轶三十九-钱镠-10}
〔开平四年〕八月，始筑捍海塘，王因江涛冲激，命强弩以射涛头，遂定其基。复建候潮、通江等城门。初定其基，而江涛昼夜冲激沙岸，板筑不能就。王命强弩五百以射涛头，又亲筑胥山祠，仍为题诗一章，亟钥置于海门，其略曰「为报龙神并水府，钱唐借取筑钱城」，既而潮头遂趋西陵。王乃命运巨石，盛以竹笼，植巨材捍之，城基始定。其重濠累壍、通衢广陌亦由是而成焉。《吴越备史》一。《传载》（张本《说郛》五）。《十国春秋》七八。

11. []{#唐轶三十九-钱镠-11}
钱镠封吴越国王后，大兴府署，版筑斤斧之声昼夜不绝。士卒怨嗟，或有中夜潜用白土大书于门曰：「没了期，侵早起，抵暮归。」镠一见欣然，遽命书吏亦以白土书数字于其侧曰：「没了期，春衣才罢又冬衣。」时人以为神辅。自是怨嗟顿息矣。《五代史补》一。又《云仙杂记》九引。《十国春秋》七八。

12. []{#唐轶三十九-钱镠-12}
钱塘武肃王不识文字，然凡所言皆可律下。忽一日，杂役兵士于公署壁题之曰：「无了期，无了期，营基才了又仓基。」由是部辖者皆怒。王见而谓曰：「不必怒。」命罗隐从事续书之，曰：「无了期，无了期，春衣才了又冬衣。」卒伍见之，于是怡然力役，不复怨咨。《丁晋公谈录》。

13. []{#唐轶三十九-钱镠-13}
〔高〕彦，海盐人也。初与沈夏同受王密旨杀徐及，及死，以首归于王。彦等前后从征，悉有功効。及湖州李彦徽弃郡奔淮南，王亲巡吴兴，其将沈攸等皆以己功，有牧守之望。王遂题诗一章于婴兰堂，在湖州东南溪次。末云：「须将一片地，付与有心人。」众亦不测。王将登舟，始言曰：「我以此郡付汝，宜善抚之。」《吴越备史》一。《十国春秋》八五。

14. []{#唐轶三十九-钱镠-14}
钱镠镇吴越，尊贤渴士，使名画工二三十人在沿江，号鸾手校尉，伺北方士子流移来者，咸写貌以闻，择清俊福厚者用之。胡岳方渡江，画工以貌奏，镠见之叹曰：「面有银光，奇士也。」即时召见。《方镇编年》（《云仙杂记》六）。《十国春秋》七八。

15. []{#唐轶三十九-钱镠-15}
见章鲁封[1](#唐轶三十九-章鲁封-1)。

16. []{#唐轶三十九-钱镠-16}
见罗隐[15](#唐轶二十八-罗隐-15)、[18](#唐轶二十八-罗隐-18)、[19](#唐轶二十八-罗隐-19)。
17. []{#唐轶三十九-钱镠-17}
见罗隐[15](#唐轶二十八-罗隐-15)、[18](#唐轶二十八-罗隐-18)、[19](#唐轶二十八-罗隐-19)。
18. []{#唐轶三十九-钱镠-18}
见罗隐[15](#唐轶二十八-罗隐-15)、[18](#唐轶二十八-罗隐-18)、[19](#唐轶二十八-罗隐-19)。

19. []{#唐轶三十九-钱镠-19}
钱镠与罗隐唱和，隐好讥讽，言镠微时骑牛操梃之事，钱怡然不怒，其通恕如此。然又有人献诗于镠者，云「一条江水槛前流」，镠以为讥己，杀之。《续世说》三。

20. []{#唐轶三十九-钱镠-20}
见贯休[1](#唐轶三十-贯休-1)。

21. []{#唐轶三十九-钱镠-21}
钱镠末年患双目，有医人不知所从来，自云累世医内外障眼，其术在于用针，无不效者。镠闻，召而使观之，医人曰：「可治。然大王非常人，患殆天与之，若医是违天理也，恐无益于寿，幸思之。」镠曰：「吾起自行伍，跨有方面，富贵足矣。但得两眼见物，为鬼不亦快乎！」既而下手，莫不应手豁然。镠喜，所赐动以万计，医人皆辞不受。明年，镠卒。《五代史补》一。《谈苑》（《类说》五三）。《宋朝事实类苑》四八。

22. []{#唐轶三十九-钱镠-22}
见钱元瓘[2](#唐轶三十九-钱元瓘-2)。

23. []{#唐轶三十九-钱镠-23}
镠虽外勤贡奉，而阴为僭窃，私改年号于其国。其后子孙奉中朝正朔，渐讳改元事。及钱俶纳土，凡其境内有石刻伪号者，悉使人交午凿灭之。惟今杭州西湖落星山塔院中有镠封此山为寿星宝石山伪诏，刻之于石，虽经镵毁，其文尚可读，后题云「宝正六年，岁在辛卯」。明宗长兴二年也；其元年即天成元年也。好事者或传曰「保正」，非也。《纪年通谱》（《通鉴考异》二九）。

24. []{#唐轶三十九-钱镠-24}
梁沙门宝志铜牌记，多识未来事，云：「有一真人在冀川，开口张弓左右边。子子孙孙万万年。」江南中主名其子曰弘冀，吴越钱镠诸子皆连弘字，期以应之。而宣祖讳正当之也。《杨文公谈苑》（张本《说郛》二一）。《宋朝事实类苑》四七。　案：「左右边」，《宋朝事实类苑》作「在左边」。

25. []{#唐轶三十九-钱镠-25}
见杨行密[6](#唐轶三十四-杨行密-6)。

26. []{#唐轶三十九-钱镠-26}
方其与群英争逐，横槊马上，何暇议文墨耶！然而喜作正书，好吟咏，通图纬学。晚岁复降己下士，幕客罗隐雅好讥评，虽及镠微时事，怡然不怒，人以大度称之。状貌凛凛，亦人间一英物也。所书复刚劲结密，似非出用武手，殆未易以学者规矩一律拟议耳。《宣和书谱》五。

27. []{#唐轶三十九-钱镠-27}
吴越王钱镠画墨竹。《图绘宝鉴》二。

28. []{#唐轶三十九-钱镠-28}
或有述李频诗于钱尚父曰：「只将五字句，用破一生心。」尚父曰：「可惜此心，何所不用，而破于诗句，苦哉？」《北梦琐言》七。

29. []{#唐轶三十九-钱镠-29}
钱武肃王讳镠，至今吴越间谓石榴为金樱，刘家、留家为金家、田家，留住为驻住。《青箱杂记》二。《齐东野语》四。《负暄杂录》（张本《说郛》一八）。

30. []{#唐轶三十九-钱镠-30}
钱镠之据钱塘也，子跛，镠钟爱之。谚谓跛为瘸，杭人为讳，乃称茄为落苏。《渑水燕谈录》九。

## 钱元瓘

1. []{#唐轶三十九-钱元瓘-1}
王志量恢廓，识度宏远，虽少婴军旅，尤尚儒学。事武肃孝敬小心，未尝有懈。武肃性既严急，每一召，即时须至，或巾带于步骤间，乃致阔袴大袜以便之。晚年政事一委参决，簿书填委，皆躬亲批署，手为胼胝。复致粉盘于卧榻之间，夜有所记，必书其上，诘旦以备顾问。时属盗贼及诈伪诽谤之法，犯者辄死，王皆力救之，所获宥者甚众。尝北征，师次平望，蚊蚋尤甚，左右请施帷帐，王曰：「三军皆在此，我独何避！」竟不许。及缵嗣之后，示以明恕，人情翕然。内衙指挥使陆仁章、娄仁杞等，早备武肃王爪牙，以性刚愎为众所恶，而亦尝以事侵王。一日，同列者皆率诸军于国门请王戮之。王命姪仁俊谕之曰：「仁章等事先王有年矣，今求旧念功，方当旌赏，汝等遂以私憾使我戮之，我安为尔报怨也！苟不听命，我当归临安以避贤路。」众皆退惧，遂授仁章福州刺史、仁杞湖州刺史。中外有以封章相构者，皆居中不下，积而毁之。王舅陈氏，列职不过一戍遏，每加厚赐，而未尝迁授。恭穆夫人之弟马充，尝以使役求免，王庭责之，遂下狱，黜于剡溪。其余遵守治命，保慎名器，烈祖之风为不泯矣。一日，武肃王寝疾，召将吏曰：「吾疾必不起，诸儿皆愚劣，谁可为帅者？」诸将泣曰：「两镇令公仁孝有功，孰不爱戴！」武肃乃出印钥授王，曰：「将吏推尔，宜善守之。」又曰：「子孙善事中国，勿以易姓废事大之礼。」王与兄弟同幄行丧，内衙指挥使陆仁章曰：「令公嗣先王霸业，将吏旦暮趋谒，当与诸公子异处。」乃命主者更设一幄，扶王居之，禁诸公子从者无得妄入。武肃未薨时，仁章尝以事犯王，至是，王劳之。仁章曰：「先王在位，仁章不知事令公，今日尽节令公，犹事先王也。」王嘉之。王以遗命去□仪，用藩镇法，除民田荒绝者租税。王于兄弟甚众，兄元璙自苏州入见，王以家人礼事之，奉觞为寿曰：「此兄之位也，而小弟居之，是兄赐之也。」元璙曰：「先王择贤而立之，君臣位定，当恭守霸业，自为珍重。」王因相与泣。《吴越备史》二。《十国春秋》七九。

2. []{#唐轶三十九-钱元瓘-2}
初，武肃王将属王以冢嗣，乃命诸子有功者数人，谓曰：「尔无隐情，各言尔功，以定厥后。」王兄中吴军节度使元璙、王弟清海军节度使元璹、宁国军节度使传璟洎诸公子等皆上言王功德高茂，是宜委副，故以两镇属焉。及武肃寝疾，一日命出玉带五，赐王兄弟，命王先择之，王乃取其狭小者，武肃王大悦，谓王曰：「吾有汝，瞑目无恨矣！」《吴越备史》二。《十国春秋》七九。

## 钱弘佐

1. []{#唐轶三十九-钱弘佐-1}
忠献王讳弘佐，字玄祐，文穆王第六子也。母吴越国仁惠夫人许氏。王以天成三年七月二十六日己巳生于功臣堂。初，孝献世子之居监抚也，文穆王治其府于城北，将俾居之。一日，孝献会王，以采戏于青史楼，遽谓王曰：「君王方为我营府署，今与尔赌之。」比及四掷，而王遂得六赤，孝献失色，王从容曰：「五哥入府，〔弘佐〕当将符印之命。」因再拜。孝献竟怒，掷骰盆于楼下。俄而孝献薨。《吴越备史》三。《十国春秋》八〇。

## 钱弘倧

1. []{#唐轶三十九-钱弘倧-1}
见胡进思[1](#唐轶三十九-胡进思-1)。

2. []{#唐轶三十九-钱弘倧-2}
见钱俶[1](#唐轶三十九-钱俶-1)。

## 钱　俶

1. []{#唐轶三十九-钱俶-1}
王任太师尚书令兼中书令，在位凡四十年，穷极富贵，福履之盛，近代无比。王性俭素，自奉尤薄，常服大帛之衣，帷帐裀褥皆用紫𫄟，食不多味。禀性谦和，未尝忤物。在藩日，每有朝廷使至，接奉勤厚，进贡之物制作精妙。将遣使，必列陈于庭，北向焚香再拜而遣之。其废王之废也，国人既立王，时大将胡进思因请杀废王以绝患，王泣曰：「若杀兄而代有其位，吾不忍也。汝若欲行其志，吾当避贤路。」进思惶惧而退。王宪进思终欲害废王，乃密遣亲将薛温守衞。不旬余，进思果遣二卒持刃逾垣而入，废王阖户拒之，叫呼达于外，温率卒入，而毙贼于庭。进思闻之，忧惧发疽而死。屡有献此谋者，王皆拒之。寻奉废王于越之西寝，供给饮食皆与王同。废王尝于山亭击鼓，声闻于外，守衞者遽以闻王，王曰：「吾兄以闲适为怀，非鼓不乐。」乃命装金鱼水鼓四面奉之。国人闻之，感王孝友如此，有出涕者。由是废王无幽废之恨，终以疾卒。太平兴国中，赵普再入相，卢多逊罢为兵部尚书。一日，普召王世子惟濬至，谓曰：「朝廷知卢多逊求取元帅财物极多，今未鞫劾者，恐累元帅耳。请具所遗之物列状上之。」惟濬归而白王，王曰：「主上英明，大臣有过，即自行，何用状上？」惟濬惧普，因请宾僚将吏再三坚请曰：「若不疾言，事恐不测。」王曰：「汝姑休矣。我当取案籍考视之。」于时尽取当时文帐，命火焚之，即召惟濬等至，谓曰：「我入朝之初，荷蒙主上殊常之遇，故上右大臣咸有馈物，非独卢相也。岂可见人将溺而加石焉！汝等少年，慎勿为此。祸福我自当之。」惟濬等惕惧而退。普闻之，召惟濬至，深自叹称，曰王宽宏大度。事遂寝。王崇奉释氏，在国中饭僧亿万，建造寺院凡三百所。博览经史，在风疾中手不释卷。平生好吟咏，在国中编三百余篇，目曰《正本集》，国相元德昭、翰林学士陶谷皆撰集序。《吴越备史》四。《家王故事》（张本《说郛》二九、陶本《说郛》四五）。《十国春秋》八二。

2. []{#唐轶三十九-钱俶-2}
钱氏科敛苛惨，民欠升斗，必至徒刑。汤悦、徐铉尝使焉，云：夜半闻声若麞麂号叫，及晓问之，乃县司催科耳。其民多躶行，或以篾竹系腰。《南唐余载》上。

3. []{#唐轶三十九-钱俶-3}
忠懿王在钱塘，显德中，有民沈超者，负罪逃匿。禁其母，凡百日不出；及追妻鞫之，当日来。首判之曰：「母禁十旬，屡追不到；妻絷半日，不召自来。倚门之义稍轻，结发之情太重。领于市心，军令处分。」《南部新书》癸。

4. []{#唐轶三十九-钱俶-4}
先臣镇东南日，尝大会宾客，食鳖臛，而庖人因刃伤手，以纸濡血，纸堕食器中，先臣得之，遂藏于袖，且顾左右曰：「无令掌膳者知。」《家王故事》（张本《说郛》二九、陶本《说郛》四五）。《十国春秋》八二。

5. []{#唐轶三十九-钱俶-5}
先臣开宝九年二月入朝，一日，太祖召宴后苑，时惟太宗及秦王侍坐。酒酣，诏先臣与太宗叙兄弟之礼，命中人翼起之，先臣叩头辞让，继之以泣，方得免。先臣太平兴国三年入朝，太宗诏赴苑中宴先臣，时独臣兄安僖王惟濬侍焉，因泛舟于宫池。太宗手奉御杯赐先臣，跪而饮之。明日奉表谢，其略曰：「御苑深沉，想人臣之不到；天颜咫尺，惟父子以同亲。」《家王故事》（张本《说郛》二九、陶本《说郛》四五）。

6. []{#唐轶三十九-钱俶-6}
吴越后王来朝，太祖为置宴，出内妓弹琵琶。王献词曰：「金凤欲飞遭掣搦，情脉脉，看取玉楼云雨隔。」太祖起，拊其背曰：「誓不杀钱王。」《后山诗话》。《十国春秋》八二。

7. []{#唐轶三十九-钱俶-7}
干德初，浙西钱俶来朝，上待之甚厚。俶方到阙，自晋王、丞相及中外臣僚有表章五十余封，请留俶，上曰：「钱俶在本国，岁修职贡无阙，今又委质来朝，若利其土宇而留之，殆非人主之用心，何以示信于天下也。」奏俱不纳。俶辞归国，赐与金币名马之外，别以黄绢封署文书一角付俶曰：「候至本国开之。」仍谕俶曰：「朕知卿忠勤，若朕常安健，公则常有东南，他人即不可也。」俶感泣拜谢而去。俶至钱塘，开轴中文字，乃是晋王、丞相已下请留牋章五十余封。俶大惊，以表称谢。上存心仁信类如此。《邵氏闻见录》七。《东轩笔录》一。《石林燕语》四。

8. []{#唐轶三十九-钱俶-8}
尚父钱忠懿王，自太祖开基，贡献不绝。帝以其恭顺，待之甚厚。及讨江南，命为升州东南面行营招抚制置使，屡献戎捷。及拔常州，拜守太师，依前尚书令兼中书令、吴越国王。又亲赴行营，帝益嘉之，诏令归国。江南平，亟请入觐，许之。既至，会太祖幸洛阳郊禋，西驾有日矣，诏趣其还。忠懿临别，面叙感恋，愿子孙世世奉藩。太祖谓曰：「尽吾一生，尽汝一生，令汝享有二浙也。」忠懿以帝赐重约，既得归，喜甚，以为永保其国矣。是岁永昌鼎成，后二年来朝，遂举版籍纳王府焉。《春明退朝录》上。

9. []{#唐轶三十九-钱俶-9}
忠懿钱尚父，自国初至归朝，其贡奉之物，著录行于时，今大宴所施涂金银花凤狻猊、压舞茵蛮人及银装龙凤鼓，皆其所进也。凡献银、绢、绫、锦、乳香、金器、玳瑁、宝器、通天带之外，其银香、龙香、象、狮子、鹤、鹿、孔雀，每只皆千余两，又有香囊、酒瓮诸什器，莫能悉数。祥符、天圣经火，多𦶟去，今太常有银饰鼓十枚尚存。《春明退朝录》下。

10. []{#唐轶三十九-钱俶-10}
先子言，钱俶所以子孙贵盛蕃衍者，不特纳土之功，使一方无兵火之厄，盖有社稷大勋，虽其子孙莫知之也。从太宗平太原，既擒刘继元以归，又旁取幽燕，幽燕震恐。既迎大驾至幽州城下，四面攻城，而我师以平晋不赏，又使之平幽，遂军变。太宗与所亲厚夜遁。时俶掌后军，有来报御寨已起者，凡斩六人。度大驾已出燕京境上，乃按后军徐行，故銮辂得脱。不然，后军与前军合，又虏觉之，则殆矣。盖一夜达旦，大驾行三百里乃脱，皆俶之功也。《默记》上。

11. []{#唐轶三十九-钱俶-11}
开宝九年，钱忠懿俶来朝，上遣皇子德昭迓于南京。车驾为幸礼贤宅抚视，馆饩什物，充满庭墀。俶至，诏处之。赐剑履上殿，书诏不名，妻子俱受封，妻为吴越国王妃。召父子宴于射苑中，诸王预坐。一日，赐俶独宴，惟太宗、秦王侍坐。上爱俶姿度凝厚，笑曰：「真王公材。」俶拜谢，中人掖起。上遣太宗与俶叙齿为昆仲，俶循走，叩头泣谢曰：「臣鹫雀微物，与鸾凤序翼，是驱臣于速死之地也。」获止。时上将幸西京，乞扈从，不允，曰：「天气向热，卿宜归国。」宴别于广武殿。后三年来朝，宴于长春殿，刘鋹、李煜二降王预焉。未几，会陈洪进纳土，俶情颇危蹙，乞罢吴越王诏书，愿呼名，不允。从征太原，每晨趋，鸡初鸣晓，与群臣候于行在。尝假寐于寝庐，上知之，谕曰：「知卿入朝太早，中年宜避霜露。」每日遣二巨烛先领引，于前顿候谒而已。驾至并门，继元降，上御崇台，戮其拒王师者，流血满川。上顾俶曰：「朕固不欲尔，盖跋扈之恶，势不可已。卿能自惜一方，以图籍归朝，不血于刃，乃为嘉也。」俶但叩头怖谢。非久，身留于朝，愿纳图贡土，昆虫草木亦无所伤。朝廷遣范旻考功郎知杭州，至则悉以山川土籍管钥庾廪数敬授于旻，遂起遣兵民投阙。俶最后入觐，知必不还，离杭之日，遍别先王陵庙，泣拜以辞，词曰：「嗣孙俶不孝，不能守祭祀，又不能死社稷，今去国修觐，还邦未期，万一不能再扫松槚，愿王英德各遂所安，无恤坠緖。」拜讫，恸绝几不能起，山川为之惨然。《玉壶清话》七。

12. []{#唐轶三十九-钱俶-12}
钱思公谪居汉东日，撰一曲曰：「城上风光莺语乱，城下烟波春拍岸。绿杨芳草几时休，泪眼愁肠先已断。情怀渐变成衰晚，鸾鉴朱颜惊暗换。昔年多病厌芳樽，今日芳樽惟恐浅。」每歌之，酒阑则垂涕。时后阁尚有故国一白发姬，乃邓王俶歌鬟惊鸿者也，曰：「吾忆先王将薨，预戒挽铎中歌《木兰花》引绋为送，今相公其将亡乎？」果薨于隋。邓王旧曲亦有「帝乡烟雨锁春愁，故国山川空泪眼」之句，颇相类。《湘山野录》上。

13. []{#唐轶三十九-钱俶-13}
见李煜[29](#唐轶三十四-李煜-29)。

14. []{#唐轶三十九-钱俶-14}
方浙右富庶登丰之久，上下无事，惟以文艺相高。故俶尤喜翰墨，而作字善颠草，其斡旋盘结，不减古人。太宗遣使取其草书以进，俶乃以旧习绢图上之，诏赐以玉砚、金匣、象管、蜀牋等，且示宠焉。《宣和书谱》一九。《吴越备史》四。

15. []{#唐轶三十九-钱俶-15}
钱忠懿王能琴，遣使物色良琴。使者至天台，宿山寺，闻瀑布声止在簷外，晨起视之，瀑布下淙石处正对一屋柱，而且向日，私念曰：「若是桐木，即良琴在是矣。」削之，果桐也。即赂寺僧易之，取阳面二琴材以闻，乞俟一年。斵之、既成，献忠懿，一曰「洗凡」，二曰「清绝」，遂为旷代之宝。《琴书》（《天中记》四二）。

16. []{#唐轶三十九-钱俶-16}
陶谷以翰林学士奉使吴越，忠懿王宴之。因食蝤蛑，询其名类，忠懿命自蝤蛑至蟚蚏凡罗列十余种以进，谷视之，笑谓忠懿曰：「此谓一代不如一代也。」《国老谈苑》二。

17. []{#唐轶三十九-钱俶-17}
世以浙人孱懦，每指钱氏为戏。云：俶时有宰相姓沈者，倚为谋臣，号沈念二相公。方中朝加兵江湖，俶大恐，尽集群臣问计，云：「若移兵此来，谁可为御？」三问无敢应者。久之，沈相出班奏事。皆倾耳以为必有奇谋。乃云：「臣是第一个不敢去底！」《鸡肋编》下。

18. []{#唐轶三十九-钱俶-18}
吴越王妃每岁归临安，王以书遗妃云：「陌上花开，可缓缓归矣。」吴人用其语为歌，含思宛转，听之凄然。苏子瞻为之易其词，盖《清平调》也。调云：「陌上花开蝴蝶飞，江山犹是昔人非。遗民几度垂垂老，游女长歌缓缓归。」「陌上山花无数开，路人争看翠𫐌来。若为留得堂堂去，且更从教缓缓回。」「生前富贵草头露，身后风流陌上花。已作迟迟君去鲁，犹歌缓缓妾回家。」《委巷丛谈》（《说郛续》一九）。又《五代诗话》一引。

## 钱元懿

1. []{#唐轶三十九-钱元懿-1}
元懿字秉徽，武肃王第五子，母李氏。懿有燕颔之相，起家镇海军右直都知兵马使，寻授安国衣锦军防遏指挥使，累授检校兵部尚书。懿性至孝而纯直，其母常侍武肃王，指令不称旨，被捶，自是成疾。每疾发，侍婢多厌倦，惟懿不离（上）〔左〕右，虽粪溷亦亲侍之。尝在衣锦城出游诸野，遇菖蒲花，寻收之。新定一日闾里间辄数处火起，民颇忧恐，有巫杨韫因之遂兴妖言曰：某日某处复当火灾。皆如其言。民由是竞祷之。懿谓（上）〔左〕右曰：「火如巫言，巫为火也，宜杀之以息其奸。」于是命斩韫于市，火遂绝。……颇喜游宴雕饰之事，文穆王袭国，礼敬尤笃。懿每饮酒及其半而倾于地，文穆王国宴，乃致钞锣于懿前，意成其事，懿自是遂改。《吴越备史》四。《十国春秋》八三。

## 钱元璙

1. []{#唐轶三十九-钱元璙-1}
天福二年，徐绾叛，顾全武请奉王子之邗沟，武肃以淮帅常请结姻好，乃遣元璙微服为全武仆而去。比及望亭，有逆旅媪辄识之。至润州，安仁义亦知其非常，将其下十人易之，全武惧，因赂阍吏中宵而去。及抵邗沟，指陈顺逆之理，淮帅为之动容，叹曰：「生子当如钱郎，吾之子犬耳！」即日遣使命〔田〕𫖳还军广陵。寻迎妇而归。后累征云、新定，皆有功，授邵州刺史。寻征吴兴高澧，及攻东州，复授睦州刺史，寻迁苏州。累勅授中吴、建武等军节度使，苏、常、润等州团练使，太傅、同中书门下平章事、侍中、中书令。在郡三十年，性俭约而恭靖，便弓马。文穆王即位，以王兄亢加礼遇。因元璙来觐，为酒授璙曰：「今日之事，宜兄当之，俾予小子至是，实兄推戴之力。」璙俯伏曰：「大王功德高茂，先王择贤立能，君臣之分，敢忘忠顺！」因相顾感泣久而益欢。寻奏勅封广陵郡王，封不及授，宣命于柩前。终年五十六岁。葬之以王礼。《吴越备史》三。《吴郡志》一一。《十国春秋》八三。

## 钱文奉

1. []{#唐轶三十九-钱文奉-1}
东庄与南园，皆广陵王元璙帅吴时其子文奉为衙内指挥使时所创，营之。三十年间，极园池之赏。奇卉异木，及其身见，皆成合抱。又累土为山，亦成岩谷。晚年经度不已，每燕集其间，任客所适。文奉跨白骡，披鹤氅，缓步花迳，或泛舟池中，容与往来，闻客笑语，就之而饮。盖好事如此。《九国志》及《吴越备史》（《吴郡志》一四）。《十国春秋》八三。

## 钱弘偡

1. []{#唐轶三十九-钱弘偡-1}
偡字惠达，文穆王第八子也，母陈氏。起家内衙诸军都知兵马使、检校司空。年十八，出为湖州刺史。有妖巫登衙门大树，恣为鬼神语，州人皆惊畏。偡曰：「妖由人兴。」乃命注弩而射之，巫果请命，因鞭之，州人咸服。偡明吏术，能为诗，颇有奇句。《吴越备史》四。《十国春秋》八三。

## 钱仁杰

1. []{#唐轶三十九-钱仁杰-1}
五代吴越钱仁杰，忠懿王之从兄也，酷好种花，人号「花精」云。《实宾录》九。

## 钱　昱

1. []{#唐轶三十九-钱昱-1}
钱昱，忠献王弘佐长子也。读书强记，在故国与赞宁僧录迭举竹数束，得一事抽一条，昱得百余条，宁倍之。昱著《竹谱》三卷，宁著《笋谱》十卷。昱轻便美秀。太祖受禅，伯父俶遣持贡入阙，赐后苑宴射。时江南使者已先中的，令昱解之，应弦而中，赐玉带旌赏之。归朝，愿以刺史求试，乞换台阁，送学士院，试制诰三篇，格在优等，改秘书监。尤善翰牍，太宗取阅，深爱之，谓左右曰：「诸钱笔劄多学浙僧亚栖书，体格浮软，其失仍俗，独此儿不类。」以御书金花扇及行草写《急就章》赐之。后南郊，当增秩，上曰：「丞郎德应星象，昱王孙也，检操无守，不宜膺之。」授郢团。盖慎惜名器也。《玉壶清话》一。《十国春秋》八三。

## 顾全武

1. []{#唐轶三十九-顾全武-1}
全武，杭州余姚人。少时尝为僧，博通外学，机警有才略。镠每延接与语，甚器之。及入都建国，因辟令从戎，以为裨将，军中号曰顾和尚。讨贼有功，累迁武勇都知兵马使。《九国志》五。《十国春秋》八四。

2. []{#唐轶三十九-顾全武-2}
全武宽裕有谋，善抚士卒，喜怒未尝形也。每大敌在前，鼙鼓动地，分布行阵，颐指口授，怡怡如也。尝围淮将秦裴于昆山，裴援绝不降，颇杀伤士卒。全武自为长檄以谕裴，裴乃封函纳款，全武喜召诸将观之。既发函，乃佛书一卷，盖以全武为僧也。诸将失色，全武大笑曰：「尔不即死，何暇相谑也。」及裴降，乃为言干镠，卒全活之。时人称其长者。《九国志》五。《续世说》六。

3. []{#唐轶三十九-顾全武-3}
天复初，淮南李神福攻衣锦城，镠遣全武率兵御之。全武素轻神福，领众夜掩其军，为神福所败，执全武送于淮南。镠方食，闻之大惊，以匕击案曰：「丧我良将。」二年，杨行密遣使来求秦裴，因归全武，镠大喜，以秦裴报之。《九国志》五。《十国春秋》八四。

4. []{#唐轶三十九-顾全武-4}
顾全武于越中广搜楩楠建宅，甚宏壮。毕工之际，梁栋皆出水，户牖渍湿，竟不得入斯屋而卒。人谓之宅泣。《葆光录》二。又《天中记》一四引。《十国春秋》八四。

## 成　及

1. []{#唐轶三十九-成及-1}
干宁三年，淮人攻姑苏，常熟镇将陆郢等以兵应之，及不能守，遂降于杨行密。行密入城阅府库，多图书药物，由是重之，与归淮南，署行军司马。及拜泣曰：「及以百口托于钱塘，姑苏城陷，不能忍决，岂忍更图富贵？愿以一介之躯，赎百口之命。」乃引佩刀将自刺，行密遽起执其手，因厚礼而归之。镠迎劳郊外，把袂以泣。署镇海军节度副使。《九国志》五。《吴郡志》一一。《十国春秋》八四。

## 马　绰

1. []{#唐轶三十九-马绰-1}
马绰，余杭县人也。性气淳直，与王同事董昌。昌尝使王阅部伍，亡其名籍，王因历唱之，存亡健悴者，无所遗失。绰密谓王曰：「老氏忌前，骇此强记，必相恶。」乃以白籍纸数幅授王，若代军籍者。由是颇德之。王因以从妹归绰。绰寻随董氏于越，及董僭号，绰弃家先奔于王，乃举奏授诸城都指挥使。徐绾之乱，绰有发悬门之功。王寻命文穆王纳绰女，是为恭穆夫人。绰累职镇东军节度副使、两浙行军司马、睦州刺史。王奏授秦州雄武军节度使、同平章事。卒年七十一。《吴越备史》一。《十国春秋》八四。

## 杜建徽

1. []{#唐轶三十九-杜建徽-1}
徽兄建思尝谮徽于武肃，言其第中蓄兵仗，将为异图。王使人阅之，徽方食，使者强抵徽卧内，徽但食不顾。使者还言于武肃王，王感悟，益加殊待。及构第于城南，王亲与规画。徽性俭朴，出入导从，不过数人。凡财物，多散乡里亲属。武肃王每会人，必指之曰：「此杜丞相。今日座忝多其力也。」忠献王时，其孙昭达为内衙都监使，盛治第宅，强徽观之，曰：「乳臭儿不谙事乃尔！」后昭达果以罪诛。徽及春秋高，尚能骑射。尝从击球于广场，兴酣，有宿中箭镞自臂中飞出，人皆壮之。徽为诗自叙曰：「中箭斫耳缺，被箭射牌过，为将须有胆，有胆即无价。」初，棱将亡，散家财与诸子，惟徽但受一笏。棱曰：「此吾历任所秉者，惟汝能传之。」徽历官自武安都将、国子祭酒，至泾源、昭化等军节度使，累官吴越国丞相兼中书令，封郧国公，皆自国初至忠献王已来奏授也。凡子弟孙姪多连姻公室，朱紫车马充益门庭，有国已来，莫比其盛。卒年八十八岁。《吴越备史》四。《九国志》五。《十国春秋》八四。

## 鲍君福

1. []{#唐轶三十九-鲍君福-1}
君福，字庆成，余姚人也。祖兴，父璨，俱不仕。少羁贫，性淳厚，有胆气。余姚有井，面广丈余，君福每恣卧其上，而无畏色；又能为马上舞双剑，乡党异之。及从军，以骁果称。初事彭城汉宏，及武肃王东讨，乃与其党归降，号曰向盟都。累从征伐，有功。能马上轮双剑入阵，望之若飞电；沉默少语，军中谓之鲍闹。《吴越备史》一一。《十国春秋》八四。

## 曹　圭

1. []{#唐轶三十九-曹圭-1}
后梁曹圭，少有胆气，事钱镠。梁开平中任苏州刺史，淮人围之急，正月望夜，圭张宴族人师鲁宅，盛陈灯火，令贼俘纵观，淮人詟焉。卒于官。子仲达为吴越国相。《吴郡志》一一。

## 曹师鲁

1. []{#唐轶三十九-曹师鲁-1}
师鲁形短而足跛，武肃尝称之曰：「今之晏平仲也。」人遂号为曹晏婴。竟卒于镇东军都押衙。《吴越备史》三。

## 司马福

1. []{#唐轶三十九-司马福-1}
司马福，郡人，始隶吴越王水军。淮人围姑苏，置栅环城，内外阻绝。王遣救兵至，莫知城中音问，福能水中行，总帅因遣入城。淮人设网，县铜铃铁鳞，过之必觉。福以巨竹触网，淮人闻铃声亟举网，网举而得度。或浮水上，则戴萍荇而行，因得入城，既而复出。凡在水中三日。及救兵与城中弓矢相应，淮人以为神，军中皆服福奇才。进官都指挥使。吴越王城吴江，置军镇，命福主之，许老于职。至国初不绝。《吴郡志》二五。《十国春秋》八五。

## 高　澧

1. []{#唐轶三十九-高澧-1}
澧，越州人。祖实，唐武宁军节度使；父彦，湖州刺史。澧为钱镠之将，累功迁特进、湖州刺史、武义军使。天祐七年，以受疑挈家属二百余口，甲卒五千来奔，授淮南节度副使。澧嗜酒好侠，杀人而饮其血，日暮必于宅前后掠行人而食之。一旦，醉在楼上，王宽经其下，澧召之登，而命左右去其梯，操鋋于旁，而以酒虐宽。宽为所图，乃以大觞酢之，澧皆推觞。宽跃而取其鋋，横之于膝，乃慢骂澧，连以觞罚之。澧辞不欲，宽乃引鋋逐之，澧环席而走，叩头乞哀，并饮十觞，卧不能起，宽乃下楼徐去。洎上马，命以鋋还之。十五年，徐知训为朱瑾所杀，徐温迁怒诛之。《九国志》二。《十国春秋》八八。

2. []{#唐轶三十九-高澧-2}
澧年十三四，性即暴虐。及嗣父位，恣行杀戮，将吏侵晨入衙，必与妻子诀别而入。每登清暑楼眺望，则州城东西水陆行人，亦皆绝迹。……又召乡丁为衙军，号侪要都，皆文其面，衣青衫白袴，绯抹额。凡所指令，必躬身仰首，如夜叉之状。刀鎗弓矢常居上右。又全州人皆黥面，约三日当毕，过限则诛。澧则以画面而傅以干粉，州人既黥，澧乃洗去。晚年将败，召郡吏议曰：「我欲尽杀百姓，可乎？」吏对曰：「百姓租赋所出，杀之无可取供给。愿求他可杀者。」时亲纪二丁军三千余人，会有言其怨嗟者，集于开元寺，绐曰：「将飨汝。」因闭三门之半而纳之，入者旋杀。逮半，在外者方觉，因奔逸纵火为乱。澧闻盛怒，闭城大索，戮之无遗。王以其凶虐滋甚，将伐之，由是而叛。先是，道场山僧如讷以高彦将死，与其诀别，退而谓其众曰：「高公将殂，我亦当逝。何者？盖有白面夜叉治此政矣。尔辈亦宜避之。」俄而澧代其父。白面者，盖澧未黥面耳。澧至淮南，屡取娼姬入其私室，杀而食之。时王将戮之，至是叛，遂为淮人所害。《吴越备史》一。《十国春秋》八八。

3. []{#唐轶三十九-高澧-3}
湖州自李师悦薨后，高彦为牧。天祐丙寅卒，武肃王以其子澧嗣之。澧性麄暴，括诸县民户，三丁抽一，立都额为三丁军。因人言三丁军思乡图反，澧召聚，一时斩戮。《传载》（张本《说郛》五）。《十国春秋》八八。

## 皮光业

1. []{#唐轶三十九-皮光业-1}
余尝爱《西清诗话》载吴越王时，宰相皮光业每以诗为己任，尝得一联云：「行人折柳和轻絮，飞燕衔泥带落花。」自负警策，以示同僚，众争叹誉。裴光约曰：「二句偏枯不为工，盖柳当有絮，泥或无花。」此论乃得诗之膏肓矣。《苕溪渔隐丛话》前集二〇。

2. []{#唐轶三十九-皮光业-2}
皮光业最耽茗事。一日，中表请尝新柑，筵具殊丰，簪绂丛集。才至，未顾尊罍而呼茶甚急，径进一巨瓯，题诗曰：「未见甘心氏，先迎苦口师。」众噱曰：「此师固清高，而难以疗饥也。」《清异录》下。

3. []{#唐轶三十九-皮光业-3}
见皮日休[10](#唐轶二十八-皮日休-10)。

## 沈　嵩

1. []{#唐轶三十九-沈嵩-1}
沈嵩与罗隐从事浙西幕下，公主出见，众称姝丽，便是姮娥。嵩曰：「嫦娥甚陋，安可及！」公主惊曰：「书记识姮娥否？」曰：「嵩两度到月宫折桂，何为不识！」嵩欲惊隐，故有是言。《纪异录》（《类说》一二）。　案：沈嵩，《十国春秋》八六作「沈崧」。

## 胡进思

1. []{#唐轶三十九-胡进思-1}
吴越王钱弘倧，民有杀牛者，吏按之，引人所市肉近千斤。弘倧问内牙统军使胡进思：「牛大者肉几何？」对曰：「不过三百斤。」弘倧曰：「然则吏妄也。」命按其罪，进思拜贺其明。弘倧曰：「公何以知其详？」进思踧踖对曰：「臣昔未从军，亦尝从事于此。」进思以弘倧知其素业，故辱之，益恨怨。《续世说》一一。《十国春秋》八八。

2. []{#唐轶三十九-胡进思-2}
见钱俶[1](#唐轶三十九-钱俶-1)。

## 孙承祐

1. []{#唐轶三十九-孙承祐-1}
吴越孙总监承祐富倾霸朝，用千金市得石绿一块，天质嵯峨如山，命匠治为博山香炉，峰尖上作一暗窍出烟，烟则聚，而且直穗凌空，实美观视。亲朋傚之，呼「小三山」。《清异录》下。

2. []{#唐轶三十九-孙承祐-2}
吴越外戚孙承祐奢僭异常，用龙脑煎酥，制小样骊山，山水、屋室、人畜、林木、桥道，纤悉备具。近者毕工，承祐大喜，赠蜡装龙脑山子一座。其小骊山，中朝士君子见之，云围方丈许。《清异录》下。

3. []{#唐轶三十九-孙承祐-3}
孙承祐在浙右，尝馔客，指其盘筵曰：「今日坐中，南之蝤蛑，北之红羊，东之𫚥鱼，西之粟，无不毕备，可谓富有小四海矣！」《清异录》下。

4. []{#唐轶三十九-孙承祐-4}
孙承祐，吴越王妃之兄，贵近用事。每一小饮，杀命数万。取鲤鱼腮肉为臛，坐客数十，皆足。圈鹿数百，庖人不暇断喉，旋割取鲜腴以供馔。一飡，羹凡二十品，设十银镬搆火，以次荐之。王常以大片生龙脑十斤赐承祐，承祐对使者索大银炉，作一聚焚之，曰：「聊以祝王寿。」及归朝为节度使，俸入有节，无复向之豪侈。然卧内每夕焚烛二炬，然龙脑二两。征范阳，顿城下，鲙鱼召诸帅食，水陆咸备。性嗜鱼，作一黑漆大木斛，贮水养鱼，令役夫担负以从，但取恣口腹，不计其费。死不数年，子孙皆乞丐，多饿死者。杨文公手记其事，因录出以为豪侈者戒。《乐善录》二。

## 章鲁封

1. []{#唐轶三十九-章鲁封-1}
屯难之世，君子遭遇不幸，往往有之。唐进士章鲁封与罗隐齐名，皆浙中人，频举不第，声采甚著。钱尚父土豪倔起，号钱塘八都，洎破董昌，奄有杭越，于是章、罗二士罹其笼罩。然其出于草莱，未谙事体，重县宰而轻郎官。尝曰：「某人非才，只可作郎官，不堪作县令。」即可知也。以章鲁封为表奏孔目官，章拒而见笞；差罗隐宰钱塘，皆畏死禀命也。章、罗以之为耻，钱公用之为荣。玉石俱焚，吁可惜也。或云章鲁封后典苏州，著《章子》三卷行于世。罗隐为中朝所重，钱公寻倍加敬，官至给事中，享寿考，温饱而卒。《北梦琐言》五。

## 沈韬文

1. []{#唐轶三十九-沈韬文-1}
吴越司宾使沈韬文，湖州人。有《游西湖》诗云：「菰米苹花似故乡。不是不归归未得，好风明月一思量。」武肃悯其思乡，授以湖州刺史。遗一句。《古今诗话》（《诗话总龟》前集四）。

2. []{#唐轶三十九-沈韬文-2}
见李昪[25](#唐轶三十四-李昪-25)。

## 罗塞翁

1. []{#唐轶三十九-罗塞翁-1}
罗塞翁乃钱塘令隐之子，为吴中从事。喜丹青，善画羊，精妙卓绝，世罕见其笔。隐以诗名于时，而塞翁独寓意于丹青，亦词人墨客之所致思。今御府所藏二。《宣和画谱》一四。

## 吴仁璧

1. []{#唐轶三十九-吴仁璧-1}
吴仁璧，关右人，举进士。游罗浮洞，学老庄于张先生，得其大旨，辞归谋入京取应。先生曰：「观子气法可住此，吾授子长生之道。」仁璧辞以老母缺甘旨，俟名遂身退，学亦未晚。先生曰：「此去必遂其志，亦须早来。」是年中第。入浙谒钱武肃，殊礼之，累辟入幕，坚辞不就，以诗谢云：「东门上相好知音，数尽台前郭金。累重虽然容食椹，力微无计报焚林。弊貂不称芙蓉幕，衰朽仍惭玳瑁簪。十里溪光一山月，可堪从此负归心！」武肃复遣人请撰《罗城记》，仁璧坚不从。武肃怒，沉于江，吴人惜之。《雅言杂载》（《诗话总龟》前集四七）。

2. []{#唐轶三十九-吴仁璧-2}
吴仁璧，大顺中及第。喜属文，精星学及黄白术。初学于庐山道士，数年，其师曰：「能罢卷学仙乎？」仁璧固陈求名之志，道士曰：「一第取之拾芥耳。但它年从宦，勿干英雄。」仁璧既成名，钱武肃王待以客礼。访以天文，固辞非所知；欲辟幕职，又以诗辞。及秦国夫人薨，武肃具礼币请为志，又不从，遂为钱氏所害。其女亦善星学，仁璧被系，女仰瞻而泣曰：「文星失位，大人其不免乎！」《吴郡志》二五。《十国春秋》八八。

## 闾丘方远

1. []{#唐轶三十九-闾丘方远-1}
见罗隐[32](#唐轶二十八-罗隐-32)。

## 僧　昭

1. []{#唐轶三十九-僧昭-1}
僧昭者通于术数，居两浙，大为钱塘钱镠所礼，谓之国师。一旦谒镠，有宫中小儿嬉于侧，坠下钱数十文。镠见，谓之曰：「速收，虑人恐踏破汝钱。」昭师笑曰：「汝钱欲踏破，须是牛即可。」镠喜，以为社稷坚牢之义。后至曾孙俶举族入朝，因而国除。俶年是丑，为牛，可谓牛踏钱而破矣。《五代史补》二。《十国春秋》八九。

## 契　盈

1. []{#唐轶三十九-契盈-1}
僧契盈，闽中人。通内外学，性尤敏速。广顺初，游戏钱塘。一旦，陪吴越王游碧波亭，时潮水初满，舟楫辐辏，望之不见其首尾。王喜曰：「吴国地去京师三千余里，而谁知一水之利有如此耶！」「可谓『三千里外一条水，十二时中两度潮』。」时人谓之佳对。时江南未通，两浙贡赋自海路而至青州，故云三千里也。《五代史补》五。《十国春秋》八九。

## 王　潮

1. []{#唐轶三十九-王潮-1}
初，王潮尝假道于洪州，时钟传为洪州节度使，以王潮若得福建，境土相接，必为己患，阴欲诛之。有僧上蓝者通于术数，动皆先知，大为钟所重。因入谒，察传词气，惊曰：「令公何故起恶意，是欲杀王潮否？」传不敢隐，尽以告之。上蓝曰：「老僧观王潮与福建有缘，必变，彼时作一好世界。令公宜加礼厚待，若必杀之，令公之福去矣。」于是传加以援送。及审知之嗣位也，杨行密方盛，常有吞东南之志气，审知居常忧之。因其先人尝与上蓝相知，乃使人赍金帛往遗，号曰「送供」，且问国之休咎。使回，上蓝以十字为报，其词曰：「不怕羊入屋，只怕钱入腹。」审知得之，叹曰：「羊者，杨也；腹者，福也；得非福州之患不在杨行密而在钱氏乎？今将吏内无姓钱者，必为子孙后世之忧矣！」至延羲为连重遇所杀，诸将争立，江南乘其时，命查文徽领兵伐之，经年不能下。会两浙救兵至，文徽腹背受敌，遂大败。自是福州果为钱氏所有，入腹之谶始应矣。《五代史补》二。

2. []{#唐轶三十九-王潮-2}
初，审知之起事，其兄潮首倡。及审知据闽中，为潮立庙于水西，故俗谓之水西大王云。《广记》一二六。《南部新书》癸。

## 王审知

1. []{#唐轶三十九-王审知-1}
闽忠懿王讳审知，光州固始人也。长兄潮，次兄圭及审知，军中号为「三龙」，皆以唐末起兵为黄巢部伍，巢败，乃领其众入泉州。旋自泉州复入福州。初，碎石僧为谶辞曰：「岩高潮水没，潮退矢口出。」盖言潮破福州陈岩，而审知终嗣其地也。潮尝使日者视己兄弟，曰：「一个胜一个。」审知方侍其侧，沾汗而退。审知性俭约，尝衣䌷，一日袴败，乃取酒库醡袋而补之。又尝使南方回者以玻瓈瓶献之，审知看玩久之，因掷于地，谓左右曰：「好奇尚异，乃奢侈之本。今沮之，贵后代无为渐也。」或云延钧僭立，以御服被于审知之庙，审知寓梦于延钧，责之，不肯服。《五国故事》下。《十国春秋》九〇。

2. []{#唐轶三十九-王审知-2}
闽忠懿王及夫人任氏初葬于闽县灵岫乡凤池上，后唐长兴三年，改葬永福山，今莲花峰是也。宣德四年，有屯军三十人盗发王冢，圹门甚坚，凿上角一孔，以巨绳腰一人先下，忽中绝，呼之不应。众愕然，乃以松脂燃火照圹中，用长梯鱼贯而入，见先入者死矣。圹制广如屋，前祀王像，凡列五供，𬬻瓶烛台皆以金玉为之。后寝红棺二，王与夫人也。随将器物珍宝盗出。死者之妻梦其夫泣告，发冢时先入，被大蛇咬死，欲分盗物一半。其妻以梦告群盗，不肯。控于管屯百户王杰，杰受赂不问。又控于怀安县，典史朱王得其金镯、玉带，又不问。复控于宪司副使李素、佥事邹穆，穷治其事，捕盗系狱。典史大怖，以为匿帝王物，欲自缢，或教以自首，乃以金镯、玉带呈官。郡诸生王琨者，称王后裔，当领所盗物，有司未之信，阅其家谱，圹中物悉载焉。按谱追物，物毕出。堂上悬王画像，方面大耳，巨目弓鼻，紫面修髯，俨然可畏。有水碗莹如金色，不识为何宝，召回回人辨之，曰：「此玻瓈镜也。」圹中盗物藏库，以十之一并画像与王琨领回。王墓官为修治。时库役郑浩督工，为予言：亲见圹中悬棺，推之即动。棺盖为盗所开，随即封固。坟前石人石兽制极工巧。嗟叹久之。《如斋类稿》（《五代诗话》一）。

3. []{#唐轶三十九-王审知-3}
见崔夫人[1](#唐轶三十九-崔夫人-1)。

## 崔夫人

1. []{#唐轶三十九-崔夫人-1}
延翰，审知子也，袭父位，逾年而终。翰妻博陵氏之女，性悍妒而残忍。尝以练缚姬侍而鞭之，练染血赤乃止。又置木掌掴人。一旦，盛暑，天无纤云，而霆电击博陵，毙于中庭。或曰：忠懿暴终，博陵之鸩故也。《五国故事》下。《十国春秋》九四。

## 王延钧

1. []{#唐轶三十九-王延钧-1}
延钧，审知次子。延翰殂，遂袭其位，无奇能政。其初数年，颇亦善守。比及季运，乃僭称大号，号国曰大闽，改元龙启。即位日，既被衮冕，遂恍惚不能自知，久之方苏，乃心许饭僧三百万，缮经三百藏，寻而稍安。乃托其礼，复于诸寺赛所许愿文疏中明述其事，闻者哂之曰：「大闽之应天顺人有如此者！」延钧既僭位，改名鏻。鏻将死，有赤虹入其室，饮以金盆水，吸之俄尽。又芝生殿门，俄而遇弑。鏻死，金陵以闽人语讹戏之，因送绫，遂以为「花绢」，意以鏻为绫，避其讳也。钧初议僭号，不欲尽兼尊，欲为闽国皇，伪翰林学士周维岳进曰：「陛下欲称国皇，臣亦止称翰林学。」又为赦书，有日行五十里之说，闻者哂之。延禀者，审知之养子，眇一目，人亦谓之「独眼龙」，延钧之兄也。翰既死，禀自泉州率兵而至，因延钧为主，自还泉州，将行，谓钧曰：「善守之，无烦老兄再至。」钧憾其言。后因诈疾，以死讣于禀，禀复来，遂以兵迎于南台江，毙之舟中，取其首至，而责之曰：「果烦老兄再至矣。」因枭之无诸市。禀之子继升、继伦皆奔浙中。初，延禀自光山赴建州，入一山寺劫掠，为僧但诵《法华经》，见禀不起，禀怒，杀之。后常见僧现其形，细视之，乃延钧耳，禀由是心疑，至是果验其冤。《五国故事》下。《十国春秋》九八。

2. []{#唐轶三十九-王延钧-2}
见陈金凤[2](#唐轶三十九-陈金凤-2)、[3](#唐轶三十九-陈金凤-3)。
3. []{#唐轶三十九-王延钧-3}
见陈金凤[2](#唐轶三十九-陈金凤-2)、[3](#唐轶三十九-陈金凤-3)。

## 陈金凤

1. []{#唐轶三十九-陈金凤-1}
陈金凤，闽主王延钧之后也。端阳日，造彩舫数十于西湖，延钧御龙舟观之。金凤作《乐游曲》，使宫女同声歌之。曲曰：「龙舟摇曳东复东，采莲湖上红更红。波澹澹，水溶溶，奴隔荷花路不通。」又曰：「西湖南湖鬭彩舟，青蒲紫蓼满中洲。波渺渺，水悠悠，长奉君王万岁游。」《金凤外传》（《五代诗话》八）。

2. []{#唐轶三十九-陈金凤-2}
延钧张长枕大床，拥金凤与诸宫女裸卧。又遣使于日南造水晶屏风，周围四丈二尺，与金凤淫狎于内，令宫女隔屏觇之。《金凤外传》（《十国春秋》九四）。

3. []{#唐轶三十九-陈金凤-3}
小吏归守明弱冠，白皙如玉，延钧嬖之，日侍禁中，夤缘与金凤通。百工院使李可殷因归郎以通于金凤，造缕金九龙帐于长春宫，极其靡丽。延钧欢甚，益昵归郎，日留宿于内不出。国人歌之曰：「谁谓九龙帐，惟贮一归郎。」后李倣盛饰其妹春燕以进，册为贤妃，不复御九龙帐矣。元夕，御大酺殿观灯，赐宴，各赋《大酺乐》。前翰林学士承旨韩偓感长春宫失宠，赋诗曰：「泪滴珠难尽，容残玉易消。倘随明月去，莫道梦魂遥。」《金凤外传》（《五代诗话》八）。

## 王　昶

1. []{#唐轶三十九-王昶-1}
昶，本名继鹏，伪封福王，即钧之长子也。钧既为皇城使李倣所弑，而立昶，昶遂改元通文。性狂狷，尝欲练兵袭金陵，乃于殿庭设大砂罗于射堋，示众曰：「一发中之，当平定江南。」射堋去庭堦才五六十步，砂罗复甚大，果一发中之。其下皆贺曰：「此一箭定天下矣！」遂发兵至于境上，金陵闻之，无所诟责，但曰：「愍其有此大志耳。」昶立，而忠懿王之勋旧悉屏去之。衙兵先号威武军者，亦弃不用。威武军，忠懿王之亲兵也，以军额而名之。因召市井屠沽辈，别立宸衞军名，衣以罗襦、银带，饮食之器悉皆中金，所给俸赐复数倍于威武。威武颇怒，一日潜匣剑，遂取延羲于私第而立之。《五国故事》下。《十国春秋》九一。

2. []{#唐轶三十九-王昶-2}
闽主王昶以师傅之礼待叶翘，翘多所裨益，宫中谓之国翁。《续世说》五。

3. []{#唐轶三十九-王昶-3}
道士谭紫霄有异术，闽王昶奉之为师，月给山水香焚之。香用精沈上，火半炽，则沃以苏合油。《清异录》下。

4. []{#唐轶三十九-王昶-4}
继鹏元妃梁国夫人李氏，同平章事敏之女。继鹏宠春燕，欲废夫人，内宣徽使、参政事叶翘谏曰「夫人先帝之甥，聘之以礼，奈何以新爱易乎！」继鹏不听。翘复上书极争，继鹏批其疏后曰：「春色曾看紫陌头，乱红飞尽不禁秋。人情自厌芳华歇，一叶随风落御沟。」放翘归永泰。梁国竟废。《金凤外传》（《五代诗话》一）。

5. []{#唐轶三十九-王昶-5}
闽国王昶起三清台三层，以黄金铸像，日焚龙脑、重陆诸香数斤。《香谱》（《类说》五九）。

6. []{#唐轶三十九-王昶-6}
王昶倾金钱市名马，凡得五疋，各有位号，曰：金鞍使者、千里将军、致远侯、渥洼郎、骥国公。

《清异录》上。

7. []{#唐轶三十九-王昶-7}
闽昶春余宴后苑，飞红满空，昶曰：「《弥陀经》云：雨天曼陀罗华。此景近似。今日观化工之雨天三昧，宜召六宫设三昧燕。」《清异录》上。

## 王延羲

1. []{#唐轶三十九-王延羲-1}
延羲，审知第二十八子也。先时得罪于昶，昶囚之私第，有庭石一根。一日有白烟一穗起于石上，久之方散。延羲惧，乃密召道士陈守元，即伪号陈天师者也，使禳克之。守元曰：「未必不为嘉兆也。」是夕，兵至其门而迎之，延羲谓昶使人收之，乃逃于厕中，久方出。延羲即位，改元永隆，移书于邻国曰「六军踊跃于门前，群臣懽呼于日下」是也。延羲在位，为长夜之饮，炼银叶为酒杯以赐饮群下。银叶即柔弱，因目之为冬瓜片，又名之曰醉如泥，酒既盈，即不许复置他所，惟饮尽乃可舍。自宗室洎宰臣而下，多以拒命见诛。尝一夕醉甚，命其伪宰相李准弃市，而准方大醉卧于市中，唯呼其婢春莺而已。行刑者不敢杀，因致之非所。明日延羲视朝，使召准，左右以夜来之命对之，延羲都不能知，乃急召，仍复其位。是日，又宴翰林学士周维岳，复被怒下狱，狱吏拂榻而迎之曰：「尚书无苦忧，昨夕相公方宿此，今亦无恙。」既醒果然。又尝会饮极酣，其时侍者皆退，惟羲与维岳在坐，因顾左右曰：「维岳身躯甚小，而能饮如许酒。」左右对曰：「臣闻酒有别肠，非可以肌体而论之。」延羲欣然曰：「果有别肠？」即使拽维岳下殿，将取别肠视之。左右善对曰：「今侍奉饮乐，唯维岳最有殊量，取其别肠，是无可陪奉者。」延羲然之，遂获免。其荒淫暴虐，率皆此类。延羲末年为伪客省使朱文进所弑。遇弑之日，延羲将与其伪妃上官出上官之私第，首𥮾数花，自九龙殿褰帘而出，三为帘所拂，花坠于地，延羲复整花上马，马惊跃不能上者数四，既而不逾数步，为衞士以金鎗而害之。闽人每出，衙仗必木为刃，以四金鎗衞于马前，至是乃以此为乱，王氏遂灭。忠懿尝问懿山僧国祚修短，僧曰：「大王骑马来骑马去。」忠懿以丙午得闽，至开运丙午岁而国亡，其言验矣。《五国故事》下。《十国春秋》九二。

2. []{#唐轶三十九-王延羲-2}
闽主王曦纳金吾使尚保殷之女，立为贤妃，有殊色，曦嬖之。醉中妃所欲杀则杀之，所欲宥则宥之。《续世说》九。《十国春秋》九四。

3. []{#唐轶三十九-王延羲-3}
王延羲立，不恤国事，好戈猎，诛宰相及宗室勋旧，左右惧祸。谏议大夫黄峻舁榇诣朝堂极谏，延羲曰：「老辈风狂，不足怪。」贬漳州司户。《九国志》（《职官分纪》六）。《十国春秋》九六。

4. []{#唐轶三十九-王延羲-4}
王曦绍僭号，（梁）闽越淫刑不道，黄峻曰：「合非永隆，恐是大昏元年。」《清异录》上。《十国春秋》九六。

## 王延政

1. []{#唐轶三十九-王延政-1}
王延彬独据建州，称伪号。一旦大设，为伶官作戏辞云：「只闻有泗州和尚，不见有五县天子。」《南部新书》癸。　案：王延彬，当为王延政。

2. []{#唐轶三十九-王延政-2}
见李家明[1](#唐轶三十六-李家明-1)。

3. []{#唐轶三十九-王延政-3}
闽中王氏兄弟，寻干戈之衅。延政以建、汀二州称帝，国号大殷，郊坛于郎山，以延平县为镡州，以将乐县为镛州，凡四州焉，立三年，为江南所灭。延政归金陵，至鄱阳，有异僧求见，且言：「大王此去，当有三大厄，过是无咎矣。」因馈之药，凡大赤丸二，小绿丸十，云：「每晨起，即服大赤丸一，至暮以五小丸下之。复涤洗，以寘鞶囊，以备迭饵。」时中主多置酖，一日内宴，独赐巵酒，延政既饮，便若昏醉，坐不安席而起，趍出。使人视之，至宫门外，大呕吐，通夕无恙。又月余，复宴苑中，如前赐酒，彼已昏醉，如是者三，即时而吐，无所苦。中主谓其有天助，不敢复图之。建饶州为永平军，以延政为节度使，封光山王。延政祖潮，光州人故也。延政至鄱阳，泊船故处，复见其僧云：「当以药见还，三厄无忧矣。」在镇数年，以寿终。《宋朝事实类苑》四八。

## 王延禀

1. []{#唐轶三十九-王延禀-1}
见王延钧[1](#唐轶三十九-王延钧-1)。

## 王延彬

1. []{#唐轶三十九-王延彬-1}
延彬，圭之子，忠懿之犹子也。圭死，袭其父封于泉州。颇与延钧笃兄弟之分。性多艺，而奢纵，日服一巾栉，日易一汗衫。既醉，必以龙脑数器覆之。无病，则亭午方起。能为诗，亦好说佛理，诗人、禅客谒见，多为所沮。宅中声妓皆北人，将求妓，必图己形而书其歌诗于图侧，曰：「才如此，貌如此。」以是冀其见慕。初，圭领兵至泉州，舍于开元寺，始生延彬于寺之客堂，既生而有白雀一栖于堂中，迄延彬之终，方失其所在，凡三十年。仍岁丰稔，每发蛮舶，无失坠者，人因谓之「招宝侍郎」。进士徐寅尝为《人生几何赋》云：「任是三皇五帝，不死何归？」后因修合求药于延彬，延彬即书其赋辞于纸尾而报之，其风味又类此也。朝廷授延彬云州节度使，及卒，复赠侍中，葬云台山，迄今闽人谓之「云台侍中」。其诗有尤者曰：「两衙前后讼堂清，软锦披袍拥鼻行。雨后绿苔侵履迹，春深红杏鏁莺声。因携久酝松醪酒，自煮新抽竹笋羹。也解为诗也为政，侬家何似谢宣城。」人多诵之。《五国故事》下。《十国春秋》九四。

2. []{#唐轶三十九-王延彬-2}
见徐寅[1](#唐轶三十九-徐寅-1)。

## 留从效

1. []{#唐轶三十九-留从效-1}
留从効，泉州人也，仕本郡为统军使。闽亡，从効说其刺史王建勋入朝，而自领州事。元宗即以从効为泉州刺史。从効出自寒微，知人疾苦，及得郡，以勤俭为务，众所不便者皆除去之。常衣布素，置公服于中门，出视事则服之，入则复衣弊布，自言：「我素贫贱，不可忘本也。」由是大得民情，据有漳、泉之地。闽主王氏遗二女在郡，从効事之如故，资给甚厚。马令《南唐书》二七。《十国春秋》九三。

## 陈洪进

1. []{#唐轶三十九-陈洪进-1}
李璟以留从効为清源节度使，洪进佐之。出战入守十五余年，以功迁统军使。从効卒，其子绍基使江南未复，少子绍镃领留后事。月余，吴越遣使来聘，绍镃夜召其使，与之宴语。洪进疑之，乃诬绍镃谋叛，欲以其地入吴越，执之送于建康，推副使张汉思为留后，自为副使。汉思老且醇谨，事无巨细，皆决于洪进。汉思诸子患洪进之夺，因大宴，伏甲府署中，将杀洪进。酒数行，地忽大震，屋宇皆倾动，甲未及发而同谋者告之，洪进遽起去。洪进子文显、文颢，俱为牙校，请以所部兵击之，洪进不许。一日，洪进置大鏁于袖，从〔二〕子，常服安步，以入府中，汉思安处合内。洪进自外鏁其中门，使人叩门，谓汉思曰：「郡中军吏以公耄荒不能治，请洪进知郡事。众情不可遏，望以郡印相授。」汉思错迕，不知所为，乃以印与之。洪进出，召将吏告之曰：「汉思昏耄，不能治事，以印见授矣。」将吏皆贺。即日置汉思于别馆，以兵监守之。遣使如江南请命，李煜以洪进为清源军节度使。《九国志》一〇。《五国故事》下。《十国春秋》九三。

2. []{#唐轶三十九-陈洪进-2}
陈洪进与张汉思为留从効左右将，有沙门行云者，若狂人，自福州来。洪进供僧有礼，行云语洪进曰：「汝当为此山河主，不出此岁。我且归长乐，秋后至此。」时建隆二年也。是春，从効卒，子绍镃典留务，至秋，洪进经绍镃将召越人，执送金陵，汉思为留后，自为副使。汉思老且懦，洪进实专郡政。行云果来，谓洪进曰：「凡世报前定，但人有千钱之禄，不可以图之，况将相之位，岂能力取？今留公多疑人，前后诛杀甚众，王者不死，岂能害君哉？当须坦然任运，他日善终牖下，子孙蕃盛。苟怀疑杀人，蒙不善之报，鲜克令终矣。」洪进后废汉思，幽于别墅，诸子屡劝除之，终不许，汉思竟以寿终。行云秃首而不衣僧服，尝服紫皂揆衫，束带悬银鱼为饰，馆于州廨十余年。忽谓人曰：「陈氏当有五侯之象，去此五年后，有戎马千万众，前歌后舞，入此城，喜而不怒，未知何故也。」恳求出舍外宅。洪进次子文颢，牧漳州，将归宁，行云曰：「吾不及见矣。」遂沐浴右脇而逝。……泉人疑所管二州，何以容五侯，当克取汀、建以自益耳。后洪进来朝，献其地，改镇徐州，文显通州团练使，文颢、文𫖮、文顼三人并授诸州刺史，是为五侯。王师入城，垂橐作笳鼓为乐，悉如其言。洪进感行云之言，帅泉十六年，未尝妄杀人，有犯极刑而情可恕者，多贷其死。《宋朝事实类苑》四五。《杨文公谈苑》（《乐善录》九）。《十国春秋》九九。

3. []{#唐轶三十九-陈洪进-3}
陈洪进请谥于朝，胡旦扬言曰：「宜谥忠靖。」忠靖乃下军之名，其子惭惧，赂以白金数镒，乃改之。《能改斋漫录》一三。

## 卓嵓明

1. []{#唐轶三十九-卓嵓明-1}
建州老僧卓嵓明，戒检清洁，精持无怠，徒众甚盛。其目右重瞳，垂手过膝，嵓明自厌之，谓其徒曰：「此吾宿世冤业，有此异相，必为身累，出家儿安用此为？」及江南收建州，以上将祖全思、查文徽率众袭建，□师夜出，隔水而战。阵酣，文徽潜师以出，继之以轻锐，腹背夹击，建人大败，逾城而遁，保建安。及归，无主，内臣李弘义者，以嵓明有重瞳之异，可立为主，遂推戴为建安主。嵓明笑谓众曰：「檀越何误耶？吾修真断妄，观身如梦，君虽推我，奈无统御之术。」果为李弘义所杀，弘义自称留后。《玉壶清话》一〇。

2. []{#唐轶三十九-卓嵓明-2}
卓俨明，本神光寺僧，住上方。〔李〕达将自立，李孺赟本名达。惧人情不附，乃假立之，示众曰：「俨明在神光寺上方，尝睡庵中，有赤蛇出入其鼻中。此异人也，当迎立之。」众从其议。未几杀之，遂自立。《五国故事》下。

## 徐　寅

1. []{#唐轶三十九-徐寅-1}
僖宗食饼馅美，进士有闻喜宴，上各赐红绫饼馅一枚。徐寅诗曰：「莫欺缺落残牙齿，曾吃红绫饼馅来。」《纪异录》（《类说》一二）。参看卢延让4。

2. []{#唐轶三十九-徐寅-2}
见后梁太祖[9](#唐轶三十一-后梁太祖-9)。

3. []{#唐轶三十九-徐寅-3}
徐寅登第归闽中，途经大梁，因献太祖《游大梁赋》。时梁祖与太原武皇为讐敌，武皇眇一目，而又出自沙陀部落。寅欲曲媚梁祖，故词及之，云：「一眼胡奴，望英威而胆落。」未几，有人得其本，示太原者，武皇见而大怒。及庄宗之灭梁也，四方诸侯以为唐室复兴，奉琛为庆者相继。王审知在闽中，亦遣使至。遽召其使，问曰：「徐寅在否？」使不敢隐，以无恙对。庄宗因惨然曰：「汝归语王审知，父母之讐，不可同天。徐寅指斥先帝，今闻在彼中，何以容之？」使回，具以告。审知曰：「如此则主上欲杀徐寅尔。今杀则未敢奉诏，但不可用矣。」即日戒阍者不得引接。徐寅坐是终身止于秘书正字。《五代史补》二。《十国春秋》九五。

4. []{#唐轶三十九-徐寅-4}
徐寅，莆田人，干宁中进士。海内多故，依王审知，叹曰：「丈尺之水，安能容万斛之舟。」隐居终身。其妻字月君。有赠内诗，中一联：「神传尊圣陀罗呪，佛授金刚般若经。」即此堪偕隐者矣。寅有《探龙》、《钓矶》二集。作诗甚多，中以东、西、南、北为题。《涌幢小品》（《五代诗话》六）。

5. []{#唐轶三十九-徐寅-5}
黄滔在闽中为王审知推官，一旦，馈之鱼。时滔方与徐寅对谈，遂请为代谢牋。寅援笔而成，其略曰：「衔诸断索，才从羊续悬来；列在雕盘，便到冯驩食处。」时人大称之。《五代史补》二。《十国春秋》九五。

6. []{#唐轶三十九-徐寅-6}
见王延彬[1](#唐轶三十九-王延彬-1)。

7. []{#唐轶三十九-徐寅-7}
徐寅，兴化军莆田人，以秘书省正字归老乡里。既死，节度使王延彬以诗哭之曰：「延寿溪头叹逝波，古今人事半销磨。昔除正字今何在？所谓人生能几何。」延寿溪，寅所居也。《诗史》（《诗话总龟》前集四五）。

8. []{#唐轶三十九-徐寅-8}
延寿溪，唐徐正字寅隐此。溪有延寿桥，桥北有石微露者，寅钓矶也。有潭名徐潭，亦以寅故。寅常作《斩蛇》及《人生几何》二赋，渤海高元固入闽求识之，言其国得其二赋，家家以泥金书幛。及隐此，自赋诗云：「赋就神都振大名，《斩蛇》工与乐天争。归来延寿溪头住，终日无人问一声。」刘克庄《溪潭》诗有「门外青山皆我有，从今不必唤徐潭」之句，夜梦寅拊背云：「我昔胜君昔，君今胜我今。有隆还有替，何必苦相侵。」良一异也。《闽书》（《五代诗话》六）。

## 黄　滔

1. []{#唐轶三十九-黄滔-1}
见翁承赞[1](#唐轶三十-翁承赞-1)。

## 刘山甫

1. []{#唐轶三十九-刘山甫-1}
唐彭城刘山甫，中朝士族也。其先宦于岭外，侍从北归，泊船于青草湖。登岸见有北方毘沙门天王，因诣之，见庙宇摧颓，香灯不续。山甫少年而有才思，元随张处权请郎君咏之，乃题诗曰：「坏墙风雨几经春，草色盈庭一座尘。自是神明无感应，盛衰何得却由人。」是夜，梦为天王所责，自云：「我非天王，南岳神也，主张此地，汝何相侮？」俄而惊觉，而风浪斗起，倒樯绝缆，沈溺在即。遽起悔过，令撤诗牌，然后已。山甫自序。《北梦琐言》九。又《广记》三一二引。《十国春秋》九五。

## 陈　岘

1. []{#唐轶三十九-陈岘-1}
闽王审知初入晋安，开府多事，经费不给。孔目吏陈岘献计，请以富人补和市官，恣所征取，薄酬其直。富人苦之。岘由是宠，迁为支计官。《广记》一二六。《十国春秋》九八。

## 叶　翘

1. []{#唐轶三十九-叶翘-1}
见王昶[2](#唐轶三十九-王昶-2)、[4](#唐轶三十九-王昶-4)。
2. []{#唐轶三十九-叶翘-2}
见王昶[2](#唐轶三十九-王昶-2)、[4](#唐轶三十九-王昶-4)。

## 黄　峻

1. []{#唐轶三十九-黄峻-1}
见王延羲[3](#唐轶三十九-王延羲-3)、[4](#唐轶三十九-王延羲-4)。
2. []{#唐轶三十九-黄峻-2}
见王延羲[3](#唐轶三十九-王延羲-3)、[4](#唐轶三十九-王延羲-4)。

## 贾　郁

1. []{#唐轶三十九-贾郁-1}
闽贾郁迁仙游令，有邑客遗果，辞之。客曰：「某家新果，众人未知。」郁曰：「君家有子弟否？」曰：「昆仲三人，豚犬数辈。」郁曰：「古人畏四知，令君兄知，弟知，子知，携来者知，是倍于古人也。」客大惭而退。《职官分纪》四二。《十国春秋》九六。

2. []{#唐轶三十九-贾郁-2}
闽贾郁性峭直，不容人吏文过，时为仙游令。王氏初霸闽越，郡邑之政皆苟且，郁独守正奉法，吏颇畏之。及受代，有一吏醉，郁怒曰：「吾当再典此邑，以惩汝辈。」吏扬言：「公欲再作令，须造铁船渡海也。」郁闻之。是岁选集，延钧建号，闻郁有治称，乃擢赞善大夫，复典旧邑。时醉吏为库史，不数月，盗官钱数万下狱，具伏。批前牍尾曰：「窃铜镪以润家，非因鼓铸；造铁船而渡海，不假𬬻锤。」因决杖徒之，胥皆慑伏。未几移治福清，考满，召为御史中丞。《九国志》（《职官分纪》四二）。又《锦绣万花谷》前集一四引《职官分纪》。《十国春秋》九六。

## 刘　乙

1. []{#唐轶三十九-刘乙-1}
闽士刘乙尝乘醉与人争妓女，既醒惭悔。集书籍凡因饮酒致失贾祸者，编以自警，题曰《百悔经》。自后不饮至于终身。《清异录》上。《十国春秋》九七。

## 江　为

1. []{#唐轶三十九-江为-1}
江为者，宋世淹之后。先祖仕于建阳，因家焉。世习儒素，少游庐山白鹿洞，师事处士陈贶。酷于诗句二十余年，有风雅清丽之态，时已诵之。时金陵初拟唐风，场屋悬进士科以罗英造，为遂入求应，然独能篇什辞赋，策论一辞不措，屡为有司黜。为因怏怏，不能自已，乃还乡里，与同党数十家连结，欲叛入钱塘。会其同谋上告，郡县按捕，得其逆状，尽诛之。将死，犹能吟诗以贻行刃者。初，嗣主南幸落星渚，遂游白鹿国庠，见壁上题一联云：「吟登萧寺旃檀阁，醉倚王家玳瑁筵。」乃谓左右曰：「吟此诗者，大是贵族矣。」于是为时辈慕重。因兹傲纵，谓可俯拾青紫矣。《江南野史》八。马令《南唐书》一四。陆游《南唐书》一五。

2. []{#唐轶三十九-江为-2}
江为，建州人，工于诗。干祐中，福州王氏国乱，有故人任福州官属，恐祸及，一旦亡去，将奔江南，乃间道谒为。经数日，为且与草投江南表。其人未出境，遭边吏所擒，仍于囊中得所撰表章，于是收为与奔者，俱械而送。为临刑，词色不挠，且曰：「嵇康之将死也，顾日影而弹琴；吾今琴则不暇弹，赋一篇可矣。」乃索笔为诗曰：「衙鼓侵人急，西倾日欲斜。黄泉无旅店，今夜宿谁家？」闻者莫不伤之。《五代史补》五。《十国春秋》九七。

3. []{#唐轶三十九-江为-3}
今建阳县之西七里有靖安寺，即为之故居，留题者甚众，惟陈师道洙一篇最佳，云：「处士亡来几百年，旧居牢落变祇园。诗名长伴江山秀，冤气上迷星斗昏。台榭几人留雅句，渔樵何处问曾孙。当时泉石生涯地，日暮云寒古寺门。」《艺苑雌黄》（《苕溪渔隐丛话》后集一八）。

## 陈文亮

1. []{#唐轶三十九-陈文亮-1}
陈文亮，闽人。少为浮屠，后入王氏幕下，终遇害。僧文彧有诗赠之曰：「闻学汤休长鬓髭，罢修禅颂不披缁。龙盂虎锡安何处？象简银鱼得几时！宗炳社抛云一榻，李膺门醉酒千卮。莫言谁管你闲事，今日尘中复是谁？」文亮为僧尝为诗云：「谁管你闲事，尘中自有人。」故文彧讥之也。及遇害，文彧复吊之云：「不知冥漠下，今似鹧鸪无？」为文亮尝代迁客吟《鹧鸪》诗云：「毛羽锦生光，江南是你乡。四山声欲合，迁客路犹长。相应隈丛竹，低飞近夕阳。就中汨罗岸，非细断人肠。」《雅言系述》（《诗话总龟》前集三九）。

2. []{#唐轶三十九-陈文亮-2}
洪州西山与滕王阁相对，过客多留诗。有僧览之，告郡守曰：「诗无佳者，何不去之？」守愕然曰：「能作佳句乎？」因为诗曰：「洪州太白方，积翠倚穹苍。几夜碍新月，半江无夕阳。」《雅言杂载》。《古今诗话》：此陈文亮诗。亮因天下既定，作诗云：「草铺春渚阔，兵偃塞垣荒。」或谓陈希夷作。《诗话总龟》前集一六。

## 章仔钧妻练氏

1. []{#唐轶三十九-章仔钧妻练氏-1}
王延政据建州，令大将章某守建州城，尝遣部将刺事于军前，后期当斩，惜其材，未有以处，归语其妻。其妻练氏有贤智，私使人谓部将曰：「汝法当死，急逃乃免。」与之银数十两，曰：「径行，无顾家也。」部将得以潜去，投江南李主，以隶查文徽麾下。文徽攻延政，部将适主是役，城将陷，先喻城中：「能全练氏一门者，有重赏。」练氏使人谓之曰：「建民无罪，将军幸赦之。妾夫妇罪当死，不敢图生。若将军不释建民，妾愿先百姓死，誓不独生也。」词气感慨，发于至诚，不得已为之戢兵而入，一城获全。至今练氏为建安大族，官至卿相者相踵，皆练氏之后也。《梦溪笔谈》九。《厚德录》一。《十国春秋》九七。　案：据《十国春秋》，章某名仔钧，为宋章得象之高祖，练氏名寯。

## 余洪敬妻郑氏

1. []{#唐轶三十九-余洪敬妻郑氏-1}
潘谨修言：江南之平建州也，大将余洪敬妻郑氏有绝色，为乱兵所获，献于裨将王建峰。王逼以非礼，郑志不可夺，胁以白刃，亦不屈。又命引所掠妇女，杀一人以食，谓郑曰：「汝惧乎？」郑曰：「此身宁早充君庖，誓不可以非礼污。」王竟不忍杀，以献大将查文徽。查将以荐枕，郑大詈曰：「王师吊伐，义夫节妇宜加旌赏。王司徒出于卒伍，固无足怪。君侯知书，为国上将，当有以表率群下，风化远方，乃欲加非礼于一妇人以逞欲乎？愿速见杀。」查大惭，求其夫而付之。夫郑氏节操凛凛，虽二将虎狼，终不敢犯。《杨文公谈苑》（《乐善录》一）。《闲窗括异志》。马令《南唐书》六。陆游《南唐书》一七。《十国春秋》九七。　案：余洪敬，马、陆《南唐书》作余洪，《十国春秋》作余敬洪。

## 谭紫霄

1. []{#唐轶三十九-谭紫霄-1}
见王昶[3](#唐轶三十九-王昶-3)。

## 行　云

1. []{#唐轶三十九-行云-1}
见陈洪进[2](#唐轶三十九-陈洪进-2)。

## 高季兴

1. []{#唐轶三十九-高季兴-1}
高氏讳季兴，字贻孙，陕州峡石人也。东魏司徒昂之后。幼好武而有胆气。干符末，所在寇贼竞起，时梁祖为元帅，专征伐，潜有飞扬跋扈之志，思得义勇者与之同力。时季兴潜察之，乃谒梁祖于郊，梁祖见之悦，寻拔为制胜军使。其后累从征讨，以功授宋州团练使。未几，移授荆南兵马留后。及梁祖禅代，正拜江陵尹，兼管内节度观察处置等使。季兴以江陵古之重地，又当天下多事，阴有割据之志，乃大兴力役，重筑城垒，执畚者逮十数万人，皆攀援宾友，负土助焉。其郭外五十里坟冢，皆令发掘，取砖以甃之。及土功毕，阴惨之夜皆闻鬼哭，鬼火数起，将扑之，奄然而灭。如此者累月方定。论者以为发掘坟冢使幽魂不安故也。时诸侯争霸，急于用人。进士梁震登第后，薄游江陵，季兴请为掌书记。震性抗直，临事敢言。时庄宗反正，下诏征诸侯王入觐，季兴忻然奉诏将行。震谏曰：「朝廷自反正后，有吞并诸侯之心，若我缮甲以自守，犹恐不保其地，况敢抛弃军国，千里入觐哉！且又今之诸侯，为梁朝旧人者唯公耳，安知朝廷不以讐敌相待耶？幸望图之，无使怀王之患复见于今日也。」季兴曰：「吾计决矣，多言奚为！」及至，庄宗果欲留之。及归，值夜，将吏父老出迎于郊外，季兴乃握震手曰：「不听君言，几葬虎口。」初，季兴方对，庄宗谓之曰：「今天下负固不服者，唯吴与蜀耳。朕今欲先有事于蜀，而蜀地险阻，尤难之。江南才隔荆南一水耳，朕欲先征之，卿以为何如？」季兴对曰：「臣闻蜀国地富民饶，获之可建大利；江南国贫地狭民少，得之恐无益。臣愿陛下释吴先蜀。」时庄宗意欲伐蜀，及闻季兴之言，大悦。未逾年，庄宗伐蜀，季兴私自喜曰：「此吾以计绐之，彼乃信而用耳。」未几，遣使册季兴为南平王，季兴谓震曰：「此恐吾与蜀连衡故也。」及蜀破，书至，季兴方食，落筯而叹曰：「此吾之失计也，所谓倒持太阿，授人以柄。」梁震曰：「大王勿忧，今蜀破未必为福。」未几，庄宗宴驾，果再乱，一如梁震之言。初，季兴尝从梁祖出征，引军旦发，至逆旅未晓，有一妪秉烛开门而迎，其礼甚谨，季兴颇疑而问之，妪对曰：「妾适梦金甲人推门呼曰：『宜速起，有王者来。』及起，开门，果有君子至，岂非所谓王者邪！所以不敢亵慢耳。」季兴大悦。后果然。《三楚新录》三。《五代史补》二。《十国春秋》一〇〇。

2. []{#唐轶三十九-高季兴-2}
后唐庄宗过河，荆渚高季昌谓其门客梁震曰：「某事梁祖，仅获自免，龙德已来，止求安活。我今入觐，亦要尝之。彼若经营四方，必不縻我，若移入他镇，可为子孙之福。此行决矣。」既自阙回，谓震曰：「新主百战，方得河南，对勋臣夸手钞《春秋》，又竖指云：『我于指头上得天下。』则功在一人，臣佐何有！且游猎旬日不回，中外情何以堪？吾高枕无忧。」乃筑西面罗城，拒敌之具。不三年，庄宗不守。英雄之料，顷刻不差，宜乎贻厥子孙。《北梦琐言》（《广记》五〇〇）。《十国春秋》一〇〇。

3. []{#唐轶三十九-高季兴-3}
见梁震[3](#唐轶三十九-梁震-3)。

4. []{#唐轶三十九-高季兴-4}
同光中，庄宗遣平蜀，得王衍金银，命悉镕之为金砖银砖。约重三百斤一砖，开一窍，二人担之，上有匠人名曰「冯高」。过荆南，高季兴曰：「冯高，主属我。」坑官，持而有之，储为一库。皇朝建隆中，金银入京师，斤两封缄如故。《续博物志》一〇。

5. []{#唐轶三十九-高季兴-5}
吴僧文了善烹茶，游荆南，高保勉白于季兴，延置紫云庵，日试其艺。保勉父子呼为「汤神」，奏授华定水大师。人目曰「乳妖」。《清异录》下。《十国春秋》一〇三。

## 高从诲

1. []{#唐轶三十九-高从诲-1}
高从诲，季兴之庶子而处长，为性宽厚，虽士大夫不如也。天成中，季兴叛，从诲力谏之，不从。及季兴卒，朝廷知从诲忠，使嗣，亦封南平王。初，季兴之事梁也，每行军，常以爱姬张氏自随。一旦，军败，携之而窜，遇夜，误入深涧中，时张氏方妊，行迟，季兴恐为所累，俟其寝酣，以剑刺岸边而压杀之，然后驰去。既而岸欲崩，张氏且惊起，呼季兴曰：「妾适梦大山崩而压妾身，有神人披金甲执戈，以手托之，遂免。」季兴闻之，谓必生贵子，遂挈之行。后生从诲。《五代史补》四。《十国春秋》一〇二。

2. []{#唐轶三十九-高从诲-2}
见梁震[6](#唐轶三十九-梁震-6)、[7](#唐轶三十九-梁震-7)。

3. []{#唐轶三十九-高从诲-3}
荆南高从诲时，唐、晋、契丹、汉更据中原，汉、闽、吴、蜀皆称帝，从诲利其赐予，所向称臣，诸国贱之，号「高无赖」。《续世说》六。《十国春秋》一〇一。

4. []{#唐轶三十九-高从诲-4}
荆州文献王好马，不惜千金，没世不遇。周先帝命内臣李廷玉赐马与南平王，且问所好何马，乃曰：「良马千万无一，若骏者即可得而选。苟要坐下坦稳，免劳控制，唯骟庶几也。既免蹄啮，不假衔枚，两军列阵，万骑如一。苟未经骟，乱气狡愤，介胄在身，与马争力，罄控不暇，安能左旋右抽，舍辔挥兵乎。」自是江南蜀马往往学骟，甚便乘跨。《北梦琐言》一〇。

5. []{#唐轶三十九-高从诲-5}
荆南高从诲字遵圣，季兴嫡子也。久事戎间，及至继立，颇叶众望。始则饰车服，尚鲜华，远市驵骏，广招伶伦。荆渚乐籍间，多有梁园旧物。季兴先时建渚宫于府庭西北隅，延袤十余里，亭榭鳞次，缕舰翼张，栽种异果名花修竹。从诲绍立，尤加完葺。每月夜花朝，会宾客。从诲明音律，僻好弹胡琴。有女妓数十，皆善其事。王仁裕使荆渚，从诲出十妓弹胡琴。仁裕有诗美之，曰：「红妆齐抱紫檀槽，一抹朱弦四十条。湘水凌波惭鼓瑟，秦楼明月罢吹箫。寒敲白玉声何婉，暖逼黄莺语自娇。丹禁旧臣来侧耳，骨清神爽似闻韶。」《杂咏》（《诗话总龟》前集二二）。

6. []{#唐轶三十九-高从诲-6}
僧可隆善诗，高从诲阅其卷，有观棋句云：「万般思后得，一失废前功。」从诲谓可隆曰：「吾师此诗，必因事而得。」隆答曰：「某本姓慕容，与桑维翰同学。少负志气，多忤维翰。维翰登第，以至入相，某犹在场屋。频年败衄，皆维翰所挫也。因削发为僧，其句实感前事而露意焉。」从诲识鉴多此类也。《大定录》（《诗话总龟》前集二五）。

7. []{#唐轶三十九-高从诲-7}
高若拙善诗，从诲辟于幕下，尝作《中秋不见月》云：「人间虽不见，天外自分明。」从诲览之，谓宾佐曰：「此诗虽好，不利于己，将来但恐丧明。」后果如其言。《大定录》（《诗话总龟》前集三四）。

## 高保勗

1. []{#唐轶三十九-高保勗-1}
保勗体瘠而口吃，文献王甚爱之，虽盛怒，见之必释然而笑，荆南人谓之「万事休郎君」。《太平治迹统类》一。《十国春秋》一〇一。

2. []{#唐轶三十九-高保勗-2}
保勗性淫恣，日召市娼集府署，择士卒之壮健者，使相媟狎，勗与姬妾帷帘共观笑之。《太平治迹统类》一。《十国春秋》一〇一。

## 高继冲

1. []{#唐轶三十九-高继冲-1}
建隆三年，武安军节度使周行逢薨，子保权嗣位，衡州刺史张文表不服，兴兵反，直入长沙，杀行军司马廖简。保权惧，告急朝廷，乞王师为援，朝廷遣宣徽使李处耘领兵万余人救之。李以路由江陵，虑继冲不测，先遣使谕之曰：「比者王师救应，东道之主诚在足下，然利在急速，故不淹留，但假一向道，使于城外经过，幸矣。」继冲将许之，犹豫未决，有大校李景威者素勇悍，越次白继冲曰：「兵尚权变，城外之说，实不可信。以臣观之，彼实欲乘衅伐我耳。况今精兵数万，自先王已训练备矣，景威虽不才，愿尽以相付，不顾性命，为大王拒之。」继冲闻之曰：「事未可知，尔勿忧也。」及王师至，果如景威之言，继冲大惧，乃不得已出郊迎王师，且请李公乞上表入朝。李公飞骑以闻，天子大悦，遣使就除继冲徐州节度使，便道赴任。盖孙光宪之谋也。景威以其不用己谋，遂扼喉而死，继冲闻而伤之。先是，荆南尚使甆器，皆高其足，而公私竞置用之，谓之「高足椀」，至大军一临，举族东迁，高足之谶，一朝应之，盖由天命，信矣哉！《三楚新录》三。

## 梁　震

1. []{#唐轶三十九-梁震-1}
梁震先辈，蜀川人也，比名霭。僖宗在蜀日，方修举业，时刘象先辈随驾在蜀，震以所业贽于刘，刘略吟味震诗，曰：「据郎君少年才思清秀，傥随乡赋，成器非遥。若不改名，无因显达，何以？缘『霭』字『雨』下从『谒』，雨下谒人，因甚得见？此后请改为『震』。『震』字『雨』下从『辰』，辰者龙也，龙遇水雨，变化烧尾之事，不亦宜乎！」震后果得上第，名闻诸侯。高令公季昌召赴荆南，以笔砚筹划见托，终身不就宾席，虑因玷污前名。至今南楚之间，独步而已。《鉴诫录》九。《十国春秋》一〇二。

2. []{#唐轶三十九-梁震-2}
唐荆南节判司空董，与京兆杜无隐，即滑台杜慆常侍之子，洎蜀人梁震，俱称进士，谒成中令，欲希荐送。有薛少尹者，自蜀沿流至渚宫，三贤尝访之。一日，薛亚尹谓司空曰：「阁下与京兆勿议求名，必无所遂，杜亦不寿！唯大贤忽为人絷维，官至朱紫。如梁秀才者，此举必捷，然登第后一命不沾也。」后皆如其言。梁公却思归蜀，重到渚宫，江路梗纷。未及西溯，淮师寇江陵，渤海王邀致府衙，俾草檄书，欲辟于府幕，坚以不仕为志。渤海竟诺之。二纪依栖，竟麻衣也。薛尹之言果验耶。《北梦琐言》七。又《广记》二二三引。

3. []{#唐轶三十九-梁震-3}
梁震，蜀郡人。有才略。登第后，寓江陵，高季兴素闻其名，欲任为判官。震耻之，然难于拒，恐祸及，因谓季兴曰：「本山野鄙夫也，非有意于爵禄。若公不以孤陋，令陪军中末议，但白衣从事可矣。」季兴奇而许之。自是震出入门下，称前进士而已。同光中，庄宗得天下，季兴惧而入觐。时幕客皆赞成，震独以为不可，谓季兴曰：「大王本梁朝，与今上世称讐敌，血战二十年，卒为今上所灭，神器大宝虽归其手，恐余怒未息，观其旧将，得无加害之心？宜深虑焉。」季兴不从。及至，庄宗果欲留之，枢密郭崇韬切谏，以为不可：「天下既定，四方诸侯虽相继称庆，然不过子弟与将吏耳，惟季兴而躬自入觐，可谓尊奖王室者也。礼待不闻加等，反欲留絷之，何以来远臣？恐此事一行，则天下解体矣。」庄宗遂令季兴归。行已浃旬，庄宗易虑，遽以诏命襄州节度刘训伺便囚之。而季兴至襄州，就馆而心动，谓吏曰：「吾方寸扰乱，得非朝廷使人追而杀吾耶？梁先辈之言中矣。与其住而生，不若去而死。」遂弃辎重，与部曲趫健者数百人南走。至凤林关，已昏黑，于是斩关而去。既而是夜三更，向之急递果至襄州，刘训料其去远不可追而止。自是季兴怨愤，以兵袭取复州之监利、玉沙二县，命震草奏，请以江为界。震又曰：「不可。若然，则师必至矣，非大王之利也。」季兴怒，卒使为之。既而奏发未几，朝廷遣夏鲁奇、房知温等领兵来伐。季兴登城望之，见其兵少，喜，欲开城出战，震复谏曰：「大王何不思之甚耶！且朝廷礼乐征伐之所自出，兵虽少而势甚大，加以四方诸侯各以相吞噬为志，但恨未得其便耳。若大王不幸或得一战胜，则朝廷征兵于四方，其谁不欲仗顺而起，以取大王之土地耶！如此则社稷休矣。为大王计者，莫若致书于主帅，且以牛酒为献，然后上表自劾，如此则庶几可保矣。不然，则非仆之所知也。」季兴从之，果班师。震之裨赞，皆此类也。洎季兴卒，子从诲继立。震以从诲生于富贵，恐相知不深，遂辞居于龙山别业，自号处士。从诲见召，皆跨黄牛直抵厅事前下，呼从诲不以官阀，但郎君而已。末年尤好篇咏，与僧齐己友善，贻之诗曰：「陈琳笔砚甘前席，甪里烟霞忆共眠。」盖以写其高尚之趣也。《五代史补》四。

4. []{#唐轶三十九-梁震-4}
见高季兴[1](#唐轶三十九-高季兴-1)。

5. []{#唐轶三十九-梁震-5}
后唐庄宗平蜀，高季兴方食，闻之失箸。梁震曰：「不足忧也。唐主得蜀益骄，亡无日矣。安知不为吾福！」及庄宗遇弑，季兴益重震焉。《续世说》四。《十国春秋》一〇二。

6. []{#唐轶三十九-梁震-6}
洎季兴卒，从诲立，震独不悦，谓所亲曰：「先王平生与吾相见，兄弟之不若也，今日之下，安能屈节北面复事其子邪！」于是求解职，退处于郊外，灌园鬻蔬，为别业，称处士。每从诲以事召至府，则倒跨黄牛，往往直造厅事前。呼从诲不以官阀，止称「大郎君」而已。从诲以其先王旧人，不忍以过杀之。《三楚新录》三。

7. []{#唐轶三十九-梁震-7}
后唐荆南节度使高从诲礼贤士，委任梁震，以兄事。后梁震固请退，不能留，乃为筑室于土洲。震披鹤氅，自称荆台隐士，每诣府则跨黄牛至厅事。《实宾录》二。《十国春秋》一〇二。

## 孙光宪

1. []{#唐轶三十九-孙光宪-1}
见强绅[1](#唐轶三十-强绅-1)。

2. []{#唐轶三十九-孙光宪-2}
伪王蜀叶逢，少明悟，以词笔求知。常与孙光宪偕诣术士马处谦，问命通塞，马曰：「四十已后，方可图之。未间，苟或先得，于寿不永。」于时州府交辟，以多故参差，不成其事。后充湖南通判官。未除官之前，梦见乘船赴任，江上候吏，旁午而至，迎入石窟。觉后，话于广成先生杜光庭次，忽报敕下，授检校水部员外郎。广成曰：「昨宵之梦，岂小川之谓乎？」自是解维。覆舟于犍为郡青衣滩而死。即处谦之生知，叶逢之凶梦，何其効哉？光宪自蜀沿流，一夕梦叶生云：「子于青衣亦不得免。」觉而异之。洎发嘉州，取阳山路，乘小舟以避青衣之险。无何篙折，为泛流吸入青衣，幸而获济。岂鬼神尚能相戏哉？《北梦琐言》（《广记》八〇）。

3. []{#唐轶三十九-孙光宪-3}
见李载仁[1](#唐轶三十九-李载仁-1)。

4. []{#唐轶三十九-孙光宪-4}
见梁延嗣[1](#唐轶三十九-梁延嗣-1)。

5. []{#唐轶三十九-孙光宪-5}
光宪每患兵戈之际书籍不备，遇发使诸道，未尝不厚赍金帛购求焉，于是三年间，收书及数万卷。然自负文学，常怏怏如不得志。又尝慕史氏之作，自恨诸侯幕府不足展其才力，每谓交亲曰：「安知获麟之笔（不），反为倚马之用。」因吟刘禹锡诗曰：「一生不得文章力，百口空为饱煖家。」《三楚新录》三。《荆湖近事》（《类说》二二）。《十国春秋》一〇二。

6. []{#唐轶三十九-孙光宪-6}
仆早岁尝和南越诗云：「晓厨烹淡菜，春杼织橦花。」牛翰林览而绝倒，莫喻其旨。牛公曰：「吾子只知名，安知淡菜非雅物也。」后方晓之。学吟之流，得不以斯为戒也？《北梦琐言》七。

7. []{#唐轶三十九-孙光宪-7}
见许棠[4](#唐轶二十六-许棠-4)。

## 李载仁

1. []{#唐轶三十九-李载仁-1}
有李载仁者，唐室之后也，唐末避乱于江陵，季兴署为观察推官。载仁自负文学，常感季兴见知，每从容接待，不为少礼。然为性迂缓。一日，将赴季兴召，方上马，无何，部曲相殴，载仁怒，且命急于厨中取饭并猪肉，令相殴者对飡之，仍令军将戒之曰：「如敢再犯，必当于猪肉中加之以酥。」闻者无不笑之。及从诲嗣立，有孙光宪者，本成都人也，旅游江陵，方图进取，从诲辟之，用为掌书记，自是凡牋奏书檄皆出其手，载仁尸位而已。由是载仁遂与光宪有隙，光宪犹能避之，故论者多光宪。《三楚新录》三。《十国春秋》一〇三。

2. []{#唐轶三十九-李载仁-2}
李载仁性迂缓，非礼勿动。娶阎氏，年少，与之异室，私约曰：「有兴则见。」忽一夕，闻扣户声，小竖报云：「县君欲见大监。」载仁遽取百忌历，灯下看之，大惊曰：「今夜河魁在房，不宜行事。传与县君谢到。」阎氏惭怒而去。《荆湖近事》（《类说》二二）。《十国春秋》一〇三。　案：李载仁，《类说》原作李戴仁。

## 王惠范

1. []{#唐轶三十九-王惠范-1}
有王惠范者，平江军节度保义之子，美风仪，好读书。初，保义之奔荆南也，季兴以为行军司马。未几，生惠范。及长，以门荫为文学，累迁观察推官。从诲立，以女妻之，且以惠范本将家子，欲使自幕府事掌内外军政。惠范为人闲谈不羁，闻之不悦，入告从诲，且辞之。自是复以从诲为不知己，至军国之事皆不参预，但以金帛购求古书图画，日以披玩为志焉。《三楚新录》三。《十国春秋》一〇三。

## 梁延嗣

1. []{#唐轶三十九-梁延嗣-1}
有梁延嗣者，复州景陵人，唐天成中，将兵守复州监利。季兴之入觐也，庄宗欲杀之，既而逃归，益怀怨愤，遂以兵攻复之监利、星沙二县。延嗣兵败，为季兴所获。至从诲既立，擢为大校，遂承制授归州刺史，未几又迁复州团练使，仍掌亲军。延嗣虽起非行阵，自以累典戎事才年十九，讳「健儿」、「士卒」之语，每聚谈，或有伤犯之者，往往交游变为仇雠。〔孙〕光宪与延嗣年甲相亚，居常自谓筋力不衰，一旦赴毬场上马，左右扶持者甚众。延嗣且在后，笑曰：「孰谓大卿年老而弥壮？观其上马轻健，良由扶持者众尔。」光宪乃回顾曰：「非因众扶，盖是老健。」延嗣不胜愤怒，论者以此少之。《三楚新录》三。《十国春秋》一〇三。

## 文　了

1. []{#唐轶三十九-文了-1}
见高季兴[5](#唐轶三十九-高季兴-5)。

## 怀　濬

1. []{#唐轶三十九-怀濬-1}
秭归郡草圣僧怀濬者，不知何处人，唐干宁初到彼。知来藏往，皆有神验。爱草书，或经、或释、或老，至于歌诗鄙琐之言，靡不集其笔端。与之语，即阿唯而已。里人以神圣待之。刺史于公以其惑众，系而诘之，乃以诗代通状曰：「家在闽川西复西，其中岁岁有莺啼。如今不在莺啼处，莺在旧时啼处啼。」又诘之，复有诗曰：「家住闽川东复东，其中岁岁有花红。而今不在花红处，花在旧时红处红。」郡牧异而释之。详其诗意，似在海中，得非杯渡之流乎？行旅经过，必维舟而礼谒，告其吉凶，唯书三五行，终不明言，事往果验。……王师伐荆州，师寄南平王诗云：「马头渐入扬州路，亲眷应须洗眼看。」是岁输诚淮海，获解重围。其他不可殚记。或一日，题庭前芭蕉叶上云：「今日还债，幸州县无更勘穷。」来日为人所害，尸首宛然。刺史高公为荼毗之。《北梦琐言》（《广记》九八）。又《唐诗纪事》七四引。《宋高僧传》二二。

## 刘　崇

1. []{#唐轶三十九-刘崇-1}
见后周世宗[8](#唐轶三十一-后周世宗-8)。

## 刘继元

1. []{#唐轶三十九-刘继元-1}
僧继颙住五台山，手执香如意，紫檀镂成，芬馨满堂，继元时在潜邸，以金易致，每接僧则顶帽具三衣，假比丘秉此挥谈，名为「握君」。《清异录》下。《十国春秋》一〇五。

## 卫　融

1. []{#唐轶三十九-卫融-1}
太祖征李筠，河东遣其宰相衞融将兵助筠，融兵败，生获之。上面责其助乱，因谓曰：「朕今赦汝，汝能为我用乎？」对曰：「臣家四十口，皆受刘氏温衣饱食，何忍负之？陛下虽不杀臣，臣终不为陛下用，得间则走河东耳。」上怒，命以铁檛挝其首，曳出。融曰：「人谁不死？死君事，臣之福也。」上曰：「忠臣也。」召之于御座前，傅以良药，赐袭衣金带及鞍勒，拜太府卿。《涑水记闻》一。

# 唐人轶事汇编卷四十

## 甘洽　王仙客

1. []{#唐轶四十-甘洽-1} []{#唐轶四十-王仙客-1}
唐甘洽与王仙客友善，因以姓相嘲。洽曰：「王，计尔应姓田。为你面拨獭，抽却你两边。」仙客应声曰：「甘，计你应姓丹。为你头不曲，回脚向上安。」《启颜录》（《广记》二五五）。

## 刘行敏

1. []{#唐轶四十-刘行敏-1}
唐有人姓崔，饮酒归，犯夜，被武侯执缚，五更初，犹未解。长安令刘行敏，鼓声动向朝，至街首逢之，始与解缚。因咏之曰：「崔生犯夜行，武侯正严更。幞头拳下落，高髻掌中擎。杖迹胸前出，绳文腕后生。愁人不惜夜，随意晓参横。」武陵公杨文瓘任户部侍郎，以能饮，令宴蕃客浑王，遂错与延陀儿宴。行敏咏曰：「武陵敬爱客，终宴不知疲。遣共浑王饮，错宴延陀儿。始被鸿胪识，终蒙御史知。精神既如此，长叹伤何为。」李叔慎、贺兰僧伽面甚黑，杜善贤为长安令，亦黑，行敏咏之曰：「叔慎骑乌马，僧伽把漆弓，唤取长安令，共猎北山熊。」《启颜录》（《广记》二五四）。

## 路励行

1. []{#唐轶四十-路励行-1}
唐路励行初任大理丞，亲识并相贺。坐定，一人云：「兄今既在要职，亲皆为乐。谚云：『一人在朝，百人缓带。』岂非好事！」答云：「非直唯遣缓带，并须将却幞头。」众皆大笑。《启颜录》（《广记》二五〇）。

## 封抱一

1. []{#唐轶四十-封抱一-1}
唐封抱一任益州九陇尉，与同列戏白打赌钱，座下数百钱输已略尽，便欲敛手。傍人谓之曰：「何不更戏，觅钱回取之？」抱一乃举手摸钱曰：「同赐也，何敢望回。」山东人谓尽为赐，故言赐也。《启颜录》（《广记》二四九）。

2. []{#唐轶四十-封抱一-2}
唐封抱一任栎阳尉，有客过之，既短，又患眼及鼻塞。抱一用千字文语作嘲之，诗曰：「面作天地玄，鼻有雁门紫，既无左达承，何劳罔谈彼。」《启颜录》（《广记》二五六）。《南部新书》辛。

## 韦庆本　杜松寿

1. []{#唐轶四十-韦庆本-1} []{#唐轶四十-杜松寿-1}
唐韦庆本女选为妃，诣朝堂欲谢。而庆本两耳先卷，朝士多呼为「卷耳」。时长安令杜松寿见庆本而贺之，因曰：「仆固知足下女得妃。」庆本曰：「何以知之？」松寿乃自摸其耳而卷之曰：「《卷耳》，后妃之德。」《启颜录》（《广记》二四九）。《群居解颐》（张本《说郛》三二、陶本《说郛》二四）。

## 辛承嗣

1. []{#唐轶四十-辛承嗣-1}
忠武将军辛承嗣轻捷。曾解鞍绊马，脱衣而卧，令一人百步走马持枪而来。承嗣鞴马解绊，着衣擐甲，上马盘鎗逆拒，刺马擒人而还。承嗣曾与将军元帅奖驰骋，一手捉鞍桥，双足直上捺蜻蜓，走马二十里。与中郎裴绍业于青海被吐蕃围，谓绍业曰：「相随带将军共出。」绍业惧，不敢。承嗣曰：「为将军试之。」单马持鎗，所向皆靡，却迎绍业出。承嗣马被箭，乃跳下，夺贼壮马乘之，一无损伤。《朝野佥载》六。

## 董行成

1. []{#唐轶四十-董行成-1}
怀州河内县董行成能策贼。有一人从河阳长店盗行人驴一头并皮袋，天欲晓，至怀州。行成至街中见，嗤之曰；「个贼住，即下驴来！」即承伏。人问何以知之，行成曰：「此驴行急而汗，非长行也；见人则引驴远过，怯也。以此知之。」捉送县。有顷驴主踪至，皆如其言。《朝野佥载》五。《折狱龟鉴》七。

## 裴子云

1. []{#唐轶四十-裴子云-1}
衞州新乡县令裴子云好奇策。部人王敬戍边，留牛六头于舅李进处，养五年，产犊三十头，例十贯已上。敬还索牛，〔舅曰〕：「两头已死，只还四头老牛，余并非汝牛生。」总不肯还。敬忿之，经县陈牒。子云令送敬府狱禁，教追盗牛贼李进。进惶怖至县，叱之曰：「贼引汝同盗牛三十头，藏于汝家，唤贼共对。」乃以布衫笼敬头，立南墙下。进急，乃吐欵云「三十头牛总是外甥牛所生，实非盗得」云。遣去布衫，进见是敬，曰：「此是外甥也。」云曰：「若是，即还他牛。」进默然。云曰：「五年养牛辛苦，与数头，余并与敬。」一县服其精察。《朝野佥载》五。《折狱龟鉴》七。

## 李庆远

1. []{#唐轶四十-李庆远-1}
中郎李庆远狡诈倾险，初事皇太子，颇得出入。暂令出外，即恃威权，宰相以下咸谓之要人。宰执方食即来，诸人命坐，常遣一人门外急唤，云「殿下须使令」，吐饭而去。诸司皆如此。请谒嘱事，卖官鬻狱，所求必遂。东宫后稍稍疏之，仍潜入仗内食侍官饭。晚出外腹痛，犹诈云太子赐予食瓜太多。须臾霍出衞士所食米饭黄臭，并菜狼藉。凡是小人得宠，多为此状也。《朝野佥载》三。

## 阳　滔

1. []{#唐轶四十-阳滔-1}
阳滔为中书舍人，时促命制敕，令史持库钥他适，无旧本检寻，乃窗取得之，时人号为「窗舍人」。《朝野佥载》二。

## 陈希闵

1. []{#唐轶四十-陈希闵-1}
司刑司直陈希闵以非才任官，庶事凝滞。司刑府史目之为「高手笔」，言秉笔支额，半日不下，故名「高手笔」。又号「按孔子」，言窜削至多，纸而穿穴，故名「按孔子」。《朝野佥载》六。《南部新书》庚。

## 王　瑱

1. []{#唐轶四十-王瑱-1}
唐冀州刺史王瑱性酷烈，时有敕使至州，瑱与使语，武彊县尉蔺奖曰：「日过，移就阴处。」瑱怒，令典狱扑之，项骨折而死。至明日，狱典当州门限垂脚坐，门扇无故自发，打双脚胫俱折。瑱病，见奖来，起，自以酒食求之，不许。瑱恶之，回面向梁，奖在屋梁。旬日而死。《朝野佥载》（《广记》一二一）。

## 严升期

1. []{#唐轶四十-严升期-1}
洛州司佥严升期摄侍御史，于江南巡察，性嗜牛肉，所至州县，烹宰极多。事无大小，入金则弭，凡到处金银为之踊贵，故江南人谓为「金牛御史」。《朝野佥载》三。又《广记》二四三引。

## 裴惟岳

1. []{#唐轶四十-裴惟岳-1}
安南都护崔玄信命女婿裴惟岳摄爱州刺史，贪暴，取金银财物向万贯。有首领取妇，裴郎要障车绫，索一千疋，得八百疋，仍不肯放。捉新妇归，戏之，三日乃放还，首领更不复纳。裴即领物至扬州。安南及问至，擒之，物并纳官，裴亦锁项至安南，以谢百姓。及海口，会赦而免。《朝野佥载》三。又《广记》二四三引。

## 窦知范

1. []{#唐轶四十-窦知范-1}
瀛州饶阳县令窦知范贪污，有一里正死，范集里正二百人为里正造像，各出钱一贯。范自纳之，谓曰：「里正有过罪，先须急救。范先造得一像，且以与之。」纳钱二百千，平像五寸半。其贪皆类此。范惟一男，放鹰马惊，桑枝打破其脑，百姓快之，皆曰「千金之子易一兔之命」。《朝野佥载》三。

## 郑仁凯

1. []{#唐轶四十-郑仁凯-1}
郑仁凯为密州刺史，有小奴告以履穿，凯曰：「阿翁为汝经营鞋。」有顷，门夫着鞋者至，凯厅前树上有䴕窠。䴕，啄木也。遣门夫上树取其子。门夫脱鞋而缘之，凯令奴着鞋而去，门夫竟至徒跣。凯有德色。《朝野佥载》一。

## 夏侯处信

1. []{#唐轶四十-夏侯处信-1}
夏侯处信为荆州长史，有宾过之，处信命仆作食。仆附耳语曰：「溲几许面？」信曰：「两人二升即可矣。」仆入，久不出，宾以事告去。信遽呼仆，仆曰：「已溲讫。」信鸣指曰：「大异事。」良久乃曰：「可总燔作饼，吾公退食之。」信又尝以一小缾贮醯一升自食，家人不霑余沥。仆云：「醋尽。」信取缾合于掌上，余数滴，因以口吸之。凡市易，必经手乃授直。识者鄙之。《朝野佥载》一。

## 邓　祐

1. []{#唐轶四十-邓祐-1}
安南都护邓祐，韶州人，家巨富，奴婢千人。恒课口腹自供，未曾设客。孙子将一鸭私用，祐以擅破家资，鞭二十。《朝野佥载》一。

## 梁士会

1. []{#唐轶四十-梁士会-1}
滑州灵昌尉梁士会，官科鸟翎，里正不送。举牒判曰：「官唤鸟翎，何物里正，不送鸟翎！」佐使曰：「公大好判，『鸟翎』太多。」会索笔曰：「官唤鸟翎，何物里正，不送雁翅！」有识之士闻而笑之。《朝野佥载》二。

## 独孤守忠

1. []{#唐轶四十-独孤守忠-1}
杭州参军独孤守忠领租船赴都，夜半急追集船人，更无他语，乃曰：「逆风必不得张帆。」众大哂焉。《朝野佥载》二。《群居解颐》（张本《说郛》三二、陶本《说郛》二四）。

## 张利涉

1. []{#唐轶四十-张利涉-1}
张利涉性多忘，解褐怀州参军。每聚会被召，必于笏上记之。时河内令耿仁惠邀之，怪其不至，亲就门刺请。涉看笏曰：「公何见顾？笏上无名。」又一时昼寝惊，索马入州，扣刺史邓恽门，拜谢曰：「闻公欲赐责，死罪！」邓恽曰：「无此事。」涉曰：「司功某甲言之。」恽大怒，乃呼州官箠以甲间搆，将杖之。甲苦诉初无此语，涉前请曰：「望公舍之，涉恐是梦中见说耳。」时人是知其性理昏惑矣。《朝野佥载》三。

2. []{#唐轶四十-张利涉-2}
尚书左丞张庶廉子利涉为怀州参军，刺史邓恽曰：「名父出如此物。」《朝野佥载》（《后村诗话》续集三）。

## 殷　安

1. []{#唐轶四十-殷安-1}
唐逸士殷安，冀州信都人，谓薛黄门曰：「自古圣贤，数不过五人：伏羲八卦，穷天地之旨，一也。」乃屈一指；「神农植百谷，济万人之命，二也。」乃屈二指；「周公制礼作乐，百代常行，三也。」乃屈三指；「孔子前知无穷，却知无极，拔乎其萃，出乎其类，四也。」乃屈四指。自此之后，无屈得指者，良久乃曰：「并我五也。」遂屈五指，而疏籍卿相。男征谏曰：「卿相尊重，大人稍敬之。」安曰：「汝亦堪为宰相。」征曰：「小子何敢。」安曰：「汝肥头大面，不识今古，噇食无意智，不作宰相而何？」其轻物也皆此类。《广记》二六〇。《朝野佥载》（《类说》四〇）。

## 罗　会

1. []{#唐轶四十-罗会-1}
长安富民罗会以剔粪为业，里中谓之「鸡肆」，言若归之因剔粪而有所得也。会世副其业，家财巨万。有士人陆景旸，会邀过，所止馆舍甚丽，入内梳洗，衫衣极鲜，屏风、毡褥、烹宰无所不有。景旸问曰：「主人即如此快活，何为不罢恶事？」会曰：「吾中间停废一二年，奴婢死亡，牛马散失；复业已来，家途稍遂。非情愿也，分合如此。」《朝野佥载》三。

## 何名远

1. []{#唐轶四十-何名远-1}
定州何名远大富，主官中三驿。每于驿边起店停商，专以袭胡为业，赀财巨万，家有绫机五百张。远年老，或不从戎，即家贫破。及如故，即复盛。《朝野佥载》三。

## 殷文亮

1. []{#唐轶四十-殷文亮-1}
洛州殷文亮曾为县令，性巧好酒，刻木为人，衣以缯彩，酌酒行觞，皆有次第。又作妓女，唱歌吹笙，皆能应节。饮不尽，即木小儿不肯把；饮未竟，则木妓女歌管连理催。此亦莫测其神妙也。《朝野佥载》六。

## 魏　伶

1. []{#唐轶四十-魏伶-1}
唐魏伶为西市丞，养一赤嘴乌，每于人众中乞钱。人取一文而衔以送伶处，日收数百，时人号为「魏丞乌」。《朝野佥载》（《广记》四六二）。《南部新书》己。

## 郭　纯

1. []{#唐轶四十-郭纯-1}
东海孝子郭纯丧母，每哭则群鸟大集，使验有实，旌表门闾。后访乃是孝子每哭，即散饼食于地，群鸟争来食之。后如此，鸟闻哭声以为度，莫不竞凑，非有灵也。《朝野佥载》三。

## 元　嘉

1. []{#唐轶四十-元嘉-1}
元嘉少聪俊，左手画员，右手画方，口诵经史，目数群羊，兼成四十字诗，一时而就，足书五言一绝，六事齐举。代号「神仙童子」。《朝野佥载》五。《实宾录》六。

## 李文礼

1. []{#唐轶四十-李文礼-1}
唐李文礼，顿丘人也，好学有文华，累迁至扬州司马。而质性迟缓，不甚精审。时在扬州，有吏自京还，得长史家书，云姊亡，请择日发之。文礼忽闻姊亡，乃大号恸。吏伺其便，复白曰：「是长史姊。」文礼久而徐问曰：「是长史姊耶？」吏曰：「是。」文礼曰：「我无姊，向亦怪矣。」《御史台记》（《广记》二六○）。

## 曹绍夔

1. []{#唐轶四十-曹绍夔-1}
近代言乐，衞道弼为最，天下莫能以声欺者。曹绍夔与道弼皆为太乐令，享北郊，监享御史有怒于夔，欲以乐不和为之罪，杂扣钟磬，使夔暗名之，无误者，由是反叹服。洛阳有僧，房中磬子夜辄自鸣，僧以为怪，惧而成疾。求术士百方禁之，终不能已。曹绍夔素与僧善，适来问疾，僧具以告。俄顷，轻击斋钟，磬复作声，绍夔笑曰：「明日盛设馔，余当为除之。」僧虽不信其言，冀其或效，乃力置馔以待。绍夔食讫，出怀中错，鑢磬数处而去，其声遂绝。僧苦问其所以，绍夔曰：「此磬与钟律合，故击彼应此。」僧大喜，其疾便愈。《隋唐嘉话》下。《广记》二〇三引作《国史异纂》。《刘宾客嘉话录》。《唐语林》二。

## 张寓言

1. []{#唐轶四十-张寓言-1}
山人张寓言素有道术，博学多才。常寓居于朝士家，其宅大且凶，主人移出。寓言出饮，甚醉而还，不知其家已出，遂寝于堂庑下。夜半后颇醒，竖告之，寓言惧。时夜昏黑，乃有引其架上书者，寓言自暗窥之，乃鬼也，集于书架之旁。寓言计将击之，因起。寓言多力，先叱之，鬼称革。寓言殴之，而踏其喉就地，又击之，因绝声大叫云：「吾擒得鬼。」守者遂以火至，乃一猕猴也，被击已死，方知误焉。先是一沐猴不知何来，每夜入人家偷窃，及寓言以为鬼而杀之，一里无患矣。《纪闻》（《广记》四四六）。

## 李𪾢　李逢年

1. []{#唐轶四十-李𪾢-1} []{#唐轶四十-李逢年-1}
唐殿中侍御史李逢年自左迁后，稍进汉州雒县令。逢年有吏才，蜀之采访使常委以推按焉。逢年妻，中丞郑昉之女也。情志不合，去之。及在蜀城，谓益府户曹李𪾢曰：「逢年家无内主，濩落难堪，儿女长成，理须婚娶。弟既相狎，幸为逢年求一妻焉。此都官寮女之与妹，纵再醮者，亦可论之。幸留意焉。」𪾢曰：「诺。」复又访之于𪾢。𪾢率略人也，乃造逢年曰：「兵曹李札，甚名家也，札妹甚美，闻于蜀城，曾适元氏，其夫寻卒，资装亦厚，从婢且二十人，兄能娶之乎？」逢年许之，令𪾢报李札。札自造逢年谢。明日，请至宅。其夜，逢年喜，寝未曙而兴，严饰毕，顾步阶除而独言曰：「李札之妹，门地若斯，虽曾适人，年幼且美，家又富贵，何幸如之。」言再三，忽惊难曰：「李𪾢过矣，又误于人。今所论亲，为复何姓？怪哉！」因策马到府庭。李𪾢进曰：「兄今日过札妹乎？」逢年不应。𪾢曰：「事变矣？」逢年曰：「君思札妹乎，为复何姓？」𪾢惊而退，遇李札，札曰：「侍御今日见过乎？已为地矣。」𪾢曰：「吾大误耳。但知求好婿，都不思其姓氏。」札大惊，惋恨之。《纪闻》（《广记》二四二）。

## 高　利

1. []{#唐轶四十-高利-1}
高利自濠州改为楚州。时江淮米贵，职田每年得粳米直数千贯。准例：替人五月五日以前到者，得职田。利欲以让前人，发濠州，所在故为淹泊。候过限数日，然后到州。士子称焉。《封氏闻见记》九。《唐语林》一。

## 李　封

1. []{#唐轶四十-李封-1}
李封为延陵令，吏人有罪，不加杖罚，但令裹碧头巾以辱之。随所犯轻重，以日数为等级，日满乃释。吴人著此服出入，州乡以为大耻，皆相劝励，无敢僭违。赋税常先诸县。既去官，竟不捶一人。《封氏闻见记》九。《唐语林》一。

## 崔　立

1. []{#唐轶四十-崔立-1}
崔立原注：「一作『丘』。」为雒县，有豪族陈氏为县录事，家业殷富，子弟复多。蜀、汉风俗，县官初临，豪家必先。馈饷，令丞以下，皆与之平交。初至，陈氏欲循故事，立逆呵之，丝毫不入。录事心有怅惋。至衙日，恃其豪盛，谓立必不敢损己，礼数甚倨。立叱伍伯曳之。初犹负气，下杖良久，乃称乞命。群官争使人来救，立并不听。杖之既困，立料其必死，命曳去之，出门少顷而卒。一县惊骇！陈氏子弟亲属数十人，相率号哭，阗塞堦屏。立使锁闭衙门，一一收录。取其子弟尽杖杀之；其疏者皆决驱出。因自诣郡，具言「陈氏豪暴日久，谨已除之，计其资产，足充当县一年税租」。太守素知其事，以申采访，云「立不畏豪强，原注：「一本云『不长豪强』。」为人除害」。使司大见褒赏，奏立强干，特请立充采访判官，拜监察御史。《封氏闻见记》九。

## 阎敬爱　李和风

1. []{#唐轶四十-阎敬爱-1} []{#唐轶四十-李和风-1}
濠州西有高塘馆，附近淮水。御史阎敬爱宿此馆，题诗曰：「借问襄王安在哉？山川此地胜阳台。今朝寓宿高塘馆，神女何曾入梦来！」轺轩来往，无不吟讽，以为警绝。有李和风者至此，又题诗曰：「高唐不是这高塘，淮畔荆南各异方，若向此中求荐枕，参差笑煞楚襄王。」读者方解。《封氏闻见记》七。《南部新书》庚。

## 王志安

1. []{#唐轶四十-王志安-1}
补阙王志安，晚不得志，久游恒、赵之间。人畏其口，莫敢引用。志安作诗以刺当涂者，云：「末劫兰香科下人，衣冠礼乐与君臣。如来若向阎浮出，莫现从来丈六身！」见者弥增怨恚。《封氏闻见记》一〇。

## 裴子羽　张晴

1. []{#唐轶四十-裴子羽-1} []{#唐轶四十-张晴-1}
裴子羽为下邳令，张晴为县丞，二人俱有声气而善言语。曾论事移时，人吏窃相谓曰：「县官甚不和！长官称雨，赞府即道晴；赞府称晴，长官即道雨。终日如此，非不和乎？」《封氏闻见记》一〇。《南部新书》辛。

## 陈　增

1. []{#唐轶四十-陈增-1}
陈留男子李恒家事巫祝，邑中之人，往往吉凶为验。陈留县尉陈增妻张氏召李恒，恒索于大盆中置水，以白纸一张沉于水中，使增妻视之。增妻正见纸上有一妇人，被鬼把头髻拽，又一鬼，后把棒驱之。增妻惶惧涕泗，取钱十千，并沿身衣服与恒，令作法禳之。增至，其妻具其事告增。增明召恒，还以大盆盛水，沈一张纸，使恒观之。正见纸上有十鬼拽头，把棒驱之，题名云：「此李恒也。」惭惶走，遂却还昨得钱十千及衣服物，便潜窜出境。众异而问，增曰：「但以白矾画纸上，沈水中，与水同色而白矾干。」验之亦然。《辨疑志》（《广记》二八八）。

## 皇甫亮

1. []{#唐轶四十-皇甫亮-1}
裴景升为尉氏尉，以无异效，不居最课。考满，刺史皇甫亮曰：「裴尉苦节若是，岂可使无上考，选司何以甄录也。俗号考终为『送路考』，省校无一成者。然敢竭愚思，仰申清德，当冀中也。」为之词曰：「考秩已终，言归有日。千里无代步之马，三月乏聚粮之资。食唯半菽，室如悬磬。苦心清节，从此可知。不旌此人，无以激劝。」时人咸称亮之推贤。景升之考，省知左最，官至青刺。《大唐新语》六。

## 冯履谦

1. []{#唐轶四十-冯履谦-1}
冯履谦，七岁读书数万言，九岁能属文。自管城尉丁艰，补河北尉。有部人张怀道任河阳尉，与谦畴旧，饷一镜焉。谦集县吏遍示之，咸曰：「维扬之美者，甚嘉也。」谦谓县吏曰：「此张公所致也。吾与之有旧，虽亲故不坐，著之章程。吾效官，但以俸禄自守，岂私受遗哉！」昌言曰：「清水见底，明镜照心，余之效官，必同于此。」复书于使者，乃归之，闻者莫不钦尚。官至驾部郎中。《大唐新语》三。

## 宋守敬

1. []{#唐轶四十-宋守敬-1}
宋守敬为吏，清白谨慎，累迁台省，终于绛州刺史。其任龙门丞，年已五十八，数年而登列岳。每谓寮曰：「公辈但守清白，何忧不迁。俗云『双陆无休势』，余以为仕宦亦无休势，各宜勉之。」《大唐新语》一二。《南部新书》壬。　案：宋守敬，《古今合璧事类备要》后集八〇、《锦绣万花谷》后集一三作「宋安恭」。

## 元崇逵

1. []{#唐轶四十-元崇逵-1}
元崇逵为果州司马，有一婢死，处分直典云：「逵家老婢死，驱使来久，为觅一棺木殡之。逵初到，家贫不能买得新者，但经一用者充事即得。亦不须道逵买，直云君家自有须。」直典出说之，一州以为口实。《大唐新语》一三。又《广记》二六〇引。

## 柳　辟

1. []{#唐轶四十-柳辟-1}
吏部甲库，有朱泚伪黄案数百道，省中常取戏玩，已而藏之。柳辟知甲库，白执政，于都堂集八座丞郎而焚之。《国史补》下。又《广记》一八七引。

## 李　汭

1. []{#唐轶四十-李汭-1}
朝廷每降使新罗，其国必以金宝厚为之赠。唯李汭为判官，一无所受，深为同辈所嫉。《国史补》下。《唐语林》三。　案：李汭，《唐语林》作「李纳」。

## 王　忱

1. []{#唐轶四十-王忱-1}
王忱为盩厔镇将，清苦肃下，有军士犯禁，杖而枷之，约曰：「百日而脱。未及百日而脱者有三：我死则脱，尔死则脱，天子之命则脱。非此，臂可折，约不可改也。」由是秋毫不犯。《国史补》中。《唐语林》二。　案：王忱，《唐语林》作「王悦」。

## 徐　粲

1. []{#唐轶四十-徐粲-1}
江淮贾人积米以待踊贵，图画为人，持钱一千，买米一斗，以悬于市，扬子留后徐粲杖杀之。《国史补》中。又《广记》二四三引。《唐语林》二。　案：徐粲，《广记》作「余粲」。

## 刘　颇

1. []{#唐轶四十-刘颇-1}
渑池道中，有车载瓦瓮，塞于隘路。属天寒，冰雪峻滑，进退不得。日向暮，官私客旅群队，铃铎数千，罗拥在后，无可奈何。有客刘颇者，扬鞭而至。问曰：「车中瓮直几钱？」答曰：「七八千。」颇遂开囊取缣，立偿之，命僮仆登车，断其结络，悉推瓮于崖下。须臾，车轻得进，群噪而前。《国史补》上。

## 赵　璧

1. []{#唐轶四十-赵璧-1}
赵璧弹五弦，人问其术。答曰：「吾之于五弦也，始则心驱之，中则神遇之，终则天随之。吾方浩然，眼如耳，目如鼻，不知五弦之为璧，璧之为五弦也。」《国史补》下。又《广记》二〇五引。　案：赵璧，《广记》作「赵辟」。

## 王四舅

1. []{#唐轶四十-王四舅-1}
扬州有王生者，人呼为王四舅，匿迹货殖，厚自奉养，人不可见。扬州富商大贾，质库酒家，得王四舅一字，悉奔走之。《国史补》中。

## 李　元

1. []{#唐轶四十-李元-1}
李元谏议尝隐于嵩山茅舍。冬寒，当户炽火，有老人戴大帽子，直入炙脚，良久，问李公曰：「颇能同去否？知君有志。」因自言：「某秦时阉人，避祸得道。」乃去帽，须髯伟甚，曰：「此皆山中所长也。」李公思之良久乃答曰：「家事未了，更数日得否？」老人揭然而起曰：「公意如此！」遂出门径去。李公牵衣媿谢，不可𫏐止。明日寻访，悉无其迹。《逸史》（《广记》四八）。

## 韦延祐

1. []{#唐轶四十-韦延祐-1}
韦延祐围棋与李士秀敌手，士秀惜其名，不肯先，宁输延祐筹，终饶两路。延祐本应明经举，道过大梁，其护戎知其善棋，表进之。遂因言江淮足棋人，就中弈棋明经者多解。《刘宾客嘉话录》（《广记》二二八）。

## 韦行规

1. []{#唐轶四十-韦行规-1}
韦行规自言少时游京西，暮止店中，更欲前进，店前老人方工作，谓曰：「客勿夜行，此中多盗。」韦曰：「某留心弧矢，无所患也。」因进发。行数十里，天黑，有人起草中尾之，韦叱不应，连发矢中之，复不退。矢尽，韦惧，奔马。有顷，风雷总至，韦下马负一树。见空中有电光相逐如鞠杖，势渐逼树杪，觉物纷纷坠其前，韦视之，乃木札也。须臾，积札埋至膝，韦惊惧，投弓矢，仰空乞命，拜数十，电光渐高而灭，风雷亦息。韦顾大树，枝干童矣。鞍驮已失，遂返前店，见老人方箍桶，韦意其异人，拜之，且谢有误也。老人笑曰：「客勿恃弓矢，须知剑术。」引韦入院后，指鞍驮言：「却须取相试耳。」又出桶板一片，昨夜之箭，悉中其上。韦请役力汲汤，不许，微露击剑事，韦亦得其一二焉。《酉阳杂俎》前集九。又《广记》一九五引。

## 郑群玉

1. []{#唐轶四十-郑群玉-1}
唐东市铁行有范生，卜举人连中成败，每卦一缣。秀才郑群玉短于呈试，家寄海滨，颇有生涯，献赋之来，下视同辈，意在必取。仆马鲜华，遂赍缗三千，并江南所出，诣范生。范喜于异礼，卦成，乃曰：「秀才万全矣。」群玉之气益高。比入试，又多赍珍品，烹之坐享，以至继烛。见诸会赋，多有写浄者，乃步于庭曰：「吾今下笔，一字不得生。铁行范生，须一打二十。」突明，竟掣白而去。《干子》（《广记》二六一）。

## 梅权衡

1. []{#唐轶四十-梅权衡-1}
唐梅权衡，吴人也。入试不持书策，人皆谓奇才。及府题出《青玉案赋》，以「油然易直子谅之心」为韵。场中竞讲论如何押谅字，权衡于庭树下以短箠画地起草，日晡，权衡诗赋成。张季遐前趋，请权衡所纳赋押谅字，以为师模。权衡乃大言曰：「押字须商量，争应进士举！」季遐且谦以薄劣，乃率数十人请益。权衡曰：「此韵难押。诸公且厅上坐，听某押处解否？」遂朗吟曰：「恍兮惚兮。其中有物。惚兮恍兮，其中有谅。犬蹲其傍，鸱拂其上。」权衡又讲：「青玉案者，是食案。所以言犬蹲其傍，鸱拂其上也。」众大笑。《干子》（《广记》二六一）。

## 胡曹赞

1. []{#唐轶四十-胡曹赞-1}
洪州优胡曹赞者，长近八尺，知书而多慧。凡诸谐戏，曲尽其能。又善为水嬉，百尺樯上不解衣，投身而下，正坐水面，若在茵席。又于水上𫖇而浮。或令人以囊盛之，系其囊口，浮于江上，自解其系。至于回旋出没，变易千状，见者目骇神竦，莫能测之。恐有他术致之，不尔真轻生也。《因话录》六。

## 任　毂

1. []{#唐轶四十-任毂-1}
唐任毂有经学，居怀谷，望征命而蒲轮不至，自入京中访问知己。有朝士戏赠诗曰：「云林应讶鹤书迟，自入京来探事宜。从此见山须合眼，被山相赚已多时。」后至补衮。《幽闲鼓吹》（《广记》二五七）。《诗话总龟》前集三八。

## 黎　瓘

1. []{#唐轶四十-黎瓘-1}
麻衣黎瓘者，南海狂生也，游于漳州，频于席上喧酗。乡饮之日，诸宾悉赴，客司独不召瓘，瓘作翻韵诗赠崔使君，坐中皆大笑，崔使君驰骑迎之。诗曰：「惯向溪边折柳杨，因循行客到州漳。无端触忤王衙押，不得今朝看饮乡。」《云溪友议》中。

## 张保胤

1. []{#唐轶四十-张保胤-1}
乐营子女席上戏宾客量情三木，乃书牓子示诸妓云，岭南掌书记张保胤：「绿罗裙上标三棒，红粉腮边泪两行。叉手向前咨大使，遮回不敢恼儿郎。」时谓张书记文采纵横，比之何逊；人材瓌伟，有似玄宗。及罢府北归，留诗戏诸同院，闻者莫不大咍。诗曰：「忆昔前年富贵时，如今头恼尚依俙。布袍破后思宫内，锦袴穿时忆御衣。鹘子背钻高力士，婵娟飜画太真妃。如今憔悴离南海，恰似当时幸蜀归。」《云溪友议》中。

## 柳　逢

1. []{#唐轶四十-柳逢-1}
莆田县有染家，家富，因醉殴兄，至高标十木。既归，乡亲为会。有柳逢秀才旅游掇席，主人不乐，柳生怒而题壁，染人遂与束帛赎其诗：「紫绿终朝染，因何不识非？莆田竹木贵，背负十柴归。」《云溪友议》中。

## 薛　媛

1. []{#唐轶四十-薛媛-1}
濠梁人南楚材者，旅游陈、颍。岁久，颍守慕其仪范，将欲以子妻之。楚材家有妻，以受颍牧之眷深，忽不思义，而辄已诺之。遂遣家仆归取琴书等，似无返旧之心也。或谓求道青城，访僧衡岳，不亲名宦，唯务玄虚。其妻薛媛，善书画，妙属文，知楚材不念糟糠之情，别倚丝萝之势，对镜自图其形，并诗四韵以寄之。楚材得妻真及诗范，遽有隽不疑之让，夫妇遂偕老焉。里语曰：「当时妇弃夫，今日夫离妇。若不逞丹青，空房应独自。」薛媛写真寄夫诗曰：「欲下丹青笔，先拈宝镜端。已惊颜索寞，渐觉鬓凋残。泪眼描将易，愁肠写出难。恐君浑忘却，时展画图看。」《云溪友议》上。又《广记》二七一引。《唐诗纪事》七八。《唐宋遗史》（《诗话总龟》前集二六、《类说》二七）。

## 严灌夫妻慎氏

1. []{#唐轶四十-严灌夫妻慎氏-1}
慎氏者，毗陵庆亭儒家之女。三史严灌夫，因游彼，遂结姻好，同载归蕲春。经十余秋，无胤嗣。灌夫乃拾其过，而出妻，令归二浙。慎氏慨然登舟，亲戚临流相送，妻乃为诗以诀灌夫。灌夫览诗凄感，遂为夫妇如初。云谿子曰：「曹叔妻叙东征之赋，刘伶室作诫酒之辞；以女子之所能，实其罕矣。爰书薛媛之事，斯可附焉。」慎氏诗曰：「当时心事已相关，雨散云飞一饷间。便是孤帆从此去，不堪重过望夫山。」《云溪友议》上。又《广记》二七一引。《唐宋遗史》（《诗话总龟》前集四三）。《青琐后集》（张本《说郛》七五）。《唐诗纪事》七八。

## 黄山隐

1. []{#唐轶四十-黄山隐-1}
皇甫大夫或曰王相公也。在夏口日，勤求艺术。衙时，有一道士策杖蹑屦，直入戟门，门人以廉使奉道，不敢制止。安定公遽起而迎接，道士则傲然不窥，向竹而吟曰：「积尘为太山，掬水成东海。富贵有时乖，希夷无日改。绛节出崆峒，霓衣发光彩。古者有七贤，六个今何在？」自谓我是一贤也。访其名姓，曰：「黄山隐。」府公未能明其真伪，请于宫观，愿在牌亭，得观云水。亚相曰：「斯人若是至道，名利俱捐。」试令干事军将，持书送绢百疋、钱一百千文，至其所止。山隐启缄，忻喜，立修回报。遂乃脱其道服，饰以青矜，引见谢陈，礼度甚恭，殊异初来傲睨之矣。皇甫公判书之末，乃至尽刑，曰：「道士黄山隐，轻人复重财。太山将比甑，东海只容杯。绿绶藏云帔，乌巾换鹿胎。黄泉六个鬼，今夜待君来。」《云溪友议》下。

## 捧　剑

1. []{#唐轶四十-捧剑-1}
咸阳郭氏者，殷富之室也，仆媵甚众。其间有一苍头，名曰捧剑，不事音乐，常以望水沉云，不遵驱策，每遭鞭捶，终所见违。一旦，忽题一篇章，其主益怒。诗曰：「青鸟衔葡萄，飞上金井栏。美人恐惊去，不敢卷帘看。」儒士闻而竞观之，以为协律之词，其主稍容焉。又《题后堂牡丹花》曰：「一种芳菲出后庭，却输桃李得佳名。谁能为向夫人说，从此移根近太清。」捧剑私启宾客曰：「愿作夷狄之鬼，耻为愚俗苍头。」其后将窜，复留诗曰：「珍重郭四郎，临行不得别。晓漏动离心，轻车冒残雪。欲出主人门，零涕暗呜咽。万里隔关山，一心思汉月。」京兆全曙司录尝述此事于王祝、李磎二郎中，并进士韩铢、郑嵩等也。《云溪友议》下。又《广记》二七五引。

## 天峤游人

1. []{#唐轶四十-天峤游人-1}
麻姑山，山谷之秀，草木所奇。邓仙客至延康，四五代为国道师，而锡紫服。洎死，自京辇归，葬是山，是谓尸解也。然悉为丘垅，松柏相望。词人经过，必当兴咏，几千首矣。忽有一少年，偶题一绝句，不言姓字，但云「天峤游人」耳。后来观其所刺，无复为文，且邓氏之名，因斯稍减矣。诗曰：「鹤老芝田鸡在笼，上清那与俗尘同。既言白日升仙去，何事人间有殡宫？」《云溪友议》上。又《广记》一九九引。

## 马行余

1. []{#唐轶四十-马行余-1}
登州贾者马行余转海，拟取昆山路适桐庐，时遇西风，而吹到新罗国。新罗国君闻行余中国而至，接以宾礼。乃曰：「吾虽夷狄之邦，岁有习儒者，举于天阙，登第荣归，吾必禄之且厚。乃知孔子之道，被于华夏乎！」因与行余论及经籍，行余避位曰：「庸陋贾竖，长养虽在中华，但闻土地所宜，不识诗书之义。熟诗书、明礼律者，其唯士大夫乎！非小人之事也。」遂乃言辞，扬舲背扶桑而去。新罗君讶曰：「吾以中国之人尽闲典教，不谓尚有无知之俗欤！」行余还至乡井，自以贪恡百味好衣，愚昧不知学道，为夷狄所咄，况于英哲也。《云溪友议》上。又《广记》四八一引。

## 赵　悰

1. []{#唐轶四十-赵悰-1}
赵悰妻父为钟陵大将，悰以久随计不第，穷悴愈甚，妻族益相薄，虽妻父母不能不然也。一日，军中高会，州郡谓之春设者，大将家相率列棚以观之。其妻虽贫，不能无往。然所服故弊，众以帷隔绝之。设方酣，廉使忽驰吏呼将，将且惧，既至，廉使临轩手持一书笑曰：「赵悰得非君之婿乎！」曰：「然。」乃告之：「适报至，已及第矣。」即授所持书，乃牓也。将遽以牓奔归，呼曰：「赵郎已及第矣！」妻之族即撤去帷帐，相与同席，竟以簪服而庆遗焉。《玉泉子》。又《广记》一八二引。　案：赵悰，《广记》作「赵琮」。

## 郑路女

1. []{#唐轶四十-郑路女-1}
郑路昆仲有为江外官者，维舟江渚，群盗奄至，即以所有金币，罗列岸上，而任盗贼自运取。贼一不犯，曰：「但得侍御小娘子来足矣。」其女有姿色，贼潜知之矣。骨肉相顾，不知所以答。女欣然请行，其贼即取小舟，载之而去。女谓贼曰：「君虽为偷，得无所居与亲属乎？然吾家衣冠族也，既为汝妻，岂以无礼见逼？若达汝所止，一会亲族，以托好逑足矣。」贼曰：「诺。」又指所偕来二婢曰：「公既以偷为名，此婢不当为公计，不若归吾家。」贼以貌美，词且顺，顾已无不可者，即自鼓棹，载二婢而去。女于是赴江而死。《玉泉子》。《青琐高议》前集三。

## 长鸣

1. []{#唐轶四十-长鸣-1}
进士长鸣者，随计求试于春官，日袖状诉吏。云：某姓音丹，为笔引榜者易为单音善。诚姓氏之僻，而援毫吏得以侮易之，实贻宗先之羞也。主司初不谕，久之，方云：「方口尖口亦何异耶？」长鸣厉声曰：「不然。梯航所通，声化所暨，文学之柄，属在明公。明公倘以尖方口得以互书，则台州吴儿乃吕州矣儿也。」主文者不能对，词场目为举妖。《阙史》上。

## 杨　志

1. []{#唐轶四十-杨志-1}
某门中有乐史杨志，善琵琶，其姑尤更妙绝。姑本宣徽弟子，后放出宫，于永穆观中住，自惜其艺，常畏人闻，每至夜方弹。杨志恳求教授，坚不允，且曰：「吾誓死不传于人也。」志乃赂其观主，求寄宿于观，窃听其姑弹弄，仍系脂鞓带，以手画带，记其节奏，遂得一两曲调。明日，携乐器诣姑弹之。姑大惊异，志即告其事，姑意乃回，尽传其能矣。《乐府杂录》。

## 李全皋

1. []{#唐轶四十-李全皋-1}
护军李将军全皋罢淮海日，寓于开元寺，以朝廷艰梗，未获西归。一旦，有一小校绍介一道人，云能炉火之事。护军乃延而客之，自此与之善。一日话及黄白之事，道人曰：「唯某颇能得之。可求一鼎容五六升已来者，得金二十余两为母，日给水银药物，火候足而换之，莫穷岁月，终而复始。」李喜其说，顾囊有金带可及其数，以付道人。诸药既备，用火之后，日日亲自看验。居数日，觉有微倦，乃令家人亲爱者守之。日数既满，斋沐而后开视，金色粲然，的不虚矣。李拜而信之，三日之内，添换有征。一日道人不来，药炉一切如旧，疑骇之际，俄经再宿，初且讶其不至，不得已，启炉而视之，不见其金矣。事及导引小校，代填其金，道人杳无踪迹。《桂苑丛谈》。又《广记》二三八引。

## 李文敏

1. []{#唐轶四十-李文敏-1}
唐李文敏者，选授广州录事参军，将至州，遇寇杀之，沈于江，俘其妻崔氏。有子五岁，随母而去。贼即广州都虞候也。其子渐大，令习明经，甚聪俊。诣京赴举，下第，乃如华州。及渭南县东，马惊走不可制，及夜，入一庄中，遂投庄宿。有所衣天浄纱汗衫半臂者，主妪见之曰：「此衣似顷年夫人与李郎送路之衣。郎既似李郎，复似小娘子。」取其衣视之，乃顷岁制时为灯烬烧破，半臂带犹在其家。遂以李文敏遭寇之事说之。此子罢举，径归问母，具以其事对。乃白官，官乃擒都虞候，絷而诘之，所占一词不谬，乃诛之。而给其物力，令归渭南焉。《闻奇录》（《广记》一二八）。

## 卢　汪

1. []{#唐轶四十-卢汪-1}
卢汪门族甲于天下，因官，家于荆南之塔桥。举进士二十余上不第，满朝称屈。尝赋一绝，颇为前达所推，曰：「惆怅兴亡系绮罗，世人犹自选青娥。越王解破夫差国，一个西施已太多。」晚年失意，因赋《酒胡子》长歌一篇，甚著。《唐摭言》一〇。《古今诗话》（《诗话总龟》前集一）。《唐诗纪事》六六。　案：卢汪，《唐诗纪事》、《全唐诗》作「卢注」。

## 韦　甄

1. []{#唐轶四十-韦甄-1}
韦甄及第年，事势固万全矣，然未知名第高下，志在鼎甲，未免挠怀。俄听于光德里南街，忽覩一人叩一板门甚急。良久，轧然门开，呼曰：「十三官尊体万福。」既而甄果是第十三人矣。《唐摭言》八。又《广记》一八四引。

## 卫元规

1. []{#唐轶四十-卫元规-1}
宋人衞元规酒后忤宋州丁仆射，谢书略曰：「自兹囚酒星于天狱，焚醉目于秦坑。」人多讥之。《唐摭言》一二。

## 华　京

1. []{#唐轶四十-华京-1}
华京，建州人也。极有赋名。向游大梁，尝预公宴，因与监军使面熟。及至京师，时已登科，与同年连镳而行，逢其人于通衢，马上相揖，因之谤议喧然。后颇至沈弃，终太学博士。《唐摭言》九。又《广记》一八三引。　案：华京，《广记》作「叶京」。

## 长孙籍

1. []{#唐轶四十-长孙籍-1}
长孙籍与张公旧交，公兄呼籍。公尝讽其改图，籍曰：「『朝闻道，夕死可矣！』」《唐摭言》四。

## 李　琮

1. []{#唐轶四十-李琮-1}
李琮为湖南观察使，渔者献鲤鱼一头，长数尺。琮命家人烹之，鱼腹得印一面，文曰衡山县印。琮令厅吏索衡山县近文书，看其印篆分明，乃遣召衡山令，使携印来。及到，阅之，果然新铸也。琮屏人诘之，宰邑者伏罪，首曰：「旧印为恶人窃去，某与主吏并忧刑戮，所以潜命工匠为之，今则唯俟死命也。」琮闵之，为秘其事，碎新印，令赍旧印归县，罕有知之者。《中朝故事》。　案：李琮，疑为李丛。

## 郑　傪

1. []{#唐轶四十-郑傪-1}
郑傪为江淮留后，金帛山叠，而性鄙啬。每朝炊报熟，即纳于库，逐时量给，缄鏁严密。忽一日早辰，其妻少弟至妆阁问其姊起居，姊方治妆未毕。家人备夫人晨馔于侧，姊顾谓其弟曰：「我未及飡，尔可且点心。」止于水饭数匙。复备夫人点心，傪诟曰：「适已给了，何得又请？」告以某舅飡却。傪不得已付之曰：「怎么人家夫人娘子，吃得如许多饭食？」《金华子》下。

2. []{#唐轶四十-郑傪-2}
见李绅[6](#唐轶二十三-李绅-6)。

## 李　宽

1. []{#唐轶四十-李宽-1}
池州李常侍宽，守江南数郡，皆请卢符宝为判官。及守陵阳，信子弟之谮，疏不召。卢忿，谓人曰：「李公面部所无者三：无子，无宅，无冢。」时有龙公满禅师，李氏所敬也，于坐难之曰：「今李氏子弟皆长成，何言无子？」卢曰：「非承家令器。」又曰：「今土墙甲第，花竹犹不知其数，何言无宅？」卢曰：「是王行立宅，李氏安得歌笑于其间？」时桂林大夫即常侍兄。同营别业于金陵，甲第之盛，冠於邑下，人皆号为「土墙李家宅」。江南宫城西街内，石井栏在通衢中者，即宅内厅前井也。自创宅，即令家人王行立看守，仅数十年矣，故卢君有此言。座客闻之，莫不笑。及池阳寇起，宽死，将归葬新林，为贼所邀，舟人尽见杀，棺柩不知所在。诸子悉无成立。世乱，王行立独守其宅，竟死其中。《唐语林》七。《金华子》上、下。

## 刘寡辞

1. []{#唐轶四十-刘寡辞-1}
长安闾里中小儿，常以纤草刺地穴间，共邀胜负，戏以手抚地曰：「颠当出来。」既见草动，则钓出赤色小虫子，形如蜘蛛。北人见之寻常，固不介意。南人偶见，因而异之者。盖江南小儿亦谓之钓骆驼，其虫子之背有若驼峰然也。绅会同时有以此质疑，众默然。客有前明经刘寡辞曰：「此《尔雅》所谓王蛈蝎，景纯之注可校焉。」证之于书皆信，众皆叹服。《金华子》下。

## 温　琏

1. []{#唐轶四十-温琏-1}
幽州从事温琏，燕人也。以儒学著称，与瀛王冯道幼相善。曾经兵乱，有卖漆灯椸于市者，琏以为铁也，遂数钱买之。累日，家人用然膏烛，因拂拭，乃知银也。大小观之，靡不欣喜。唯琏悯然曰：「非义之物，安可宝之！」遂访其卖主而还之。彼曰：「某自不识珍奇，鬻于街肆，郎中厚加酬直，非强买也，不敢复收。」琏固还之，乃拜受而去，别卖四五万，将其半以谢之，琏终不纳。遂施于僧寺，用饰佛像，冀祝琏之寿也。当时远近罔不推服，以其有仁人之行。后官至尚书侍郎卒。《刘氏耳目记》（《广记》一六五）。

## 韦　检

1. []{#唐轶四十-韦检-1}
韦检举进士不第。常有美姬，一日捧心而卒，检追痛悼，殆不胜情，举酒吟诗，悲怨可掬，因吟曰：「宝劒化龙归碧落，嫦娥随月下黄泉。一杯酒向青春晚，寂寞书牕恨独眠。」一日，忽梦姬曰：「某限于修短，不尽箕箒，涕泪潸然，当有后期，今和来篇。」口占曰：「春雨蒙蒙不见天，家家门外柳和烟。如今肠断空垂泪，欢笑重追别有年。」检终日悒悒，后更梦姬曰：「即遂相见。」觉来神魂恍惚，乃题曰：「白浪漫漫去不回，浮云飞尽日西颓。始皇陵上千年树，银鸭金凫也变灰。」后果即世，皆符兆。《抒情诗》（《广记》二七九）。

## 周　𫖮

1. []{#唐轶四十-周𫖮-1}
唐处士周𫖮洪儒奥学，偶不中第，旅浙西，与从事欢饮，而昧于令章，筵中皆戏之。有宾从赠诗曰：「龙津掉尾十年劳，声价当时鬭月高。唯有红妆回舞手，似持双刃向猿猱。」周答曰：「十载文场敢惮劳，宋都回鶃为风高。今朝甘被花枝笑，任道樽前爱缚猱。」《抒情诗》（《广记》二五七）。又《五代诗话》三引。《南唐近事》（《诗话总龟》前集三八）。　案：周𫖮，《五代诗话》、《诗话总龟》作「周颛」，《全唐诗》亦作「周颛」。

## 侯继图妻任氏

1. []{#唐轶四十-侯继图妻任氏-1}
蜀尚书侯继图，本儒士。一日秋风四起，偶倚阑于大慈寺楼，有大桐叶飘然而坠，上有诗云：「拭翠敛双蛾，为郁心中事。搦管下庭除，书作相思字。此字不书石，此字不书纸，书向秋叶上，愿逐秋风起。天下有心人，尽解相思死。天下负心人，不识相思意。有心与负心，不知落何地。」侯贮箧中，凡五六年，方卜任氏为婚。尝讽此诗，任曰：「此是妾书桐叶诗，争得在君所？」侯曰：「向在大慈寺阁上倚阑得之。即知今日聘君非偶然也。」侯以今书较之，与叶上无异。《玉溪编事》（《诗话总龟》前集二三）。又《广记》一六〇引。

## 王赞　杨蘧

1. []{#唐轶四十-王赞-1} []{#唐轶四十-杨蘧-1}
王赞侍郎，中朝名士。有弘农杨蘧者，曾到岭外，见阳朔荔浦山水，谈不容口。以阶缘，尝得接瑯琊从容，不觉形于言曰：「侍郎曾见阳朔荔浦山水乎？」瑯琊曰：「某未曾打人唇绽齿落，安得而见？」因之大笑。杨宰俄而选求彼邑，挈家南去，亦州县官中一高士也。《北梦琐言》五。又《广记》五〇〇引。

## 张建章

1. []{#唐轶四十-张建章-1}
张建章为幽州行军司马，后历郡守。尤好经史，聚书至万卷，所居有书楼，但以披阅清浄为事。经涉之地，无不理焉。曾赍府戎命往渤海，遇风涛，乃泊其船，忽有青衣泛一叶舟而至，谓建章曰：「奉大仙命请大夫。」建章乃应之。至一大岛，见楼台岿然，中有女仙处之，侍翼甚盛，器食皆建章故乡之常味也。食毕告退，女仙谓建章曰：「子不欺暗室，所谓君子人也，忽患风涛之苦，吾令此青衣往来导之。」及还，风涛寂然，往来皆无所惧。又回至西岸，经太宗征辽碑，半在水中，建章则以帛包麦屑，置于水中，摸而读之，不欠一字。其笃学也如此。蓟门之人，皆能说之。于时亦闻于朝廷。《北梦琐言》一三。又《广记》七〇引。《南部新书》丙。

## 冯　藻

1. []{#唐轶四十-冯藻-1}
唐冯藻，常侍肃之子，涓之叔父，世有科名。小貂文采不高，酷爱名第，已十五举。有相识道士谓曰：「先辈某曾入静观之，此生无名第，但有官职也。」亦未之信。更应十举，已二十五举矣。姻亲劝令罢举，且谋官职，藻曰：「譬如一生无成。」更誓五举，亦无成，遂三十举方就仕。历官卿监峡牧，终于骑省。何浮名之引人，而轻禄仕之如是也！《北梦琐言》九。又《广记》一八二引。

## 孟昌期妻孙氏　萧惟香

1. []{#唐轶四十-孟昌期妻孙氏-1} []{#唐轶四十-萧惟香-1}
唐乐安孙氏，进士孟昌期之内子，善为诗。一旦并焚其集，以为才思非妇人之事。自是专以妇道内治。……又台州盘村有一妇人萧惟香，有才思，未嫁，于所居牕下与进士王玄宴相对，因奔瑯琊，复淫冶不禁，王舍于逆旅而去。遂私接行客，托身无所，自经而死。店有数百首诗。所谓才思非妇人之事，诚然也哉。闻于刘山甫。《北梦琐言》六。又《广记》二七一引。《唐诗纪事》七九。

## 赵　卿

1. []{#唐轶四十-赵卿-1}
元顽博士话，唐时中表间有一妇人，从夫南中效官，曾误食一虫，常疑之，由是成疾，频疗不愈。京城医者忘其姓名。知其所患，乃请主人姨妳中谨密者一人，预戒之曰：「今以药吐泻，但以盘盂盛之。当吐之时，但言有一小虾蟆走去，然切勿令娘子知之是诳语也。」其妳仆遵之，此疾永除。又说有一少年，眼中常见一小镜子，医工赵卿诊之，与少年期，来晨以鱼脍奉候。少年及期赴之，延于阁子内，且令从容，俟客退后，方得攀接。俄而设台子，止施一瓯芥醋，更无他味，卿亦未出。迨禺中久候不至，少年饥甚，且闻醋香，不免轻啜之。逡巡又啜之，觉胸中豁然，眼花不见，因竭瓯啜之。赵卿探知方出，少年以啜醋惭谢，卿曰：「郎君先因吃鲙太多，非酱醋不快，又有鱼鳞在胸中，所以眼花。适来所备酱醋，只欲郎君因饥以啜之，果愈此疾。烹鲜之会，乃权诳也，请退谋餐。」他妙多斯类，非庸医所及也。凡欲以仓扁之术求食者，得不勉之哉！《北梦琐言》一〇。又《广记》二一九引。

## 善　晓

1. []{#唐轶四十-善晓-1}
合州有壁山神，乡人祭必以太牢，不尔致祸。州里惧之，每岁烹宰，不知纪极。蜀僧善晓，早为州县官，苦于调选，乃剃削为沙门，坚持戒律，云水参礼。行经此庙，乃曰：「天地郊社，荐享有仪，斯鬼何得僭于天地，牛者，稼穑之资，尔淫其祀，无乃过乎？」乃命斧击碎土偶数躯，残一偶，而僧亦力困，稍苏其气，方次击之，庙祝祈僧曰：「此一神从来蔬食。」由是存之。军州惊愕，申闻本道，而僧端然无恙。斯以正理责之，神亦不敢加祸也。《北梦琐言》（《广记》三一五）。

## 吕　荣

1. []{#唐轶四十-吕荣-1}
许升妻吕氏，字荣。升少为博徒，不理操行，荣尝躬勤家业，以奉养其姑，数劝升修学，每有不善，辄流涕进规。荣父积忿疾升，乃呼荣，欲改嫁之。荣叹曰：「命之所遭，义无离贰。」终不肯归。升感激自励，乃寻师远学，遂以成名。寻被本州辟命，行至寿春，为盗所杀。刺史尹耀捕盗得之。荣迎丧于路，闻而诣州，请甘心讐人，耀听之。荣乃手断其头，以祭升灵。后郡遭寇贼，贼欲犯之，荣逾垣走，贼拔刀追之。贼曰：「从我则生，不从我则死。」荣曰：「义不以身受辱。」寇虏遂杀之。是日，疾风暴雨，雷电晦冥。贼惶惧，叩头谢罪，乃殡葬之。《广记》二七〇。　案：此条为明谈恺所补，未知所出。

## 刘义方

1. []{#唐轶四十-刘义方-1}
唐刘义方，东府解试《貂蝉冠赋》，韵脚以「审之厚薄」。义方赋成云：「某于厚字韵，有一联破的。」乃吟曰：「悬之于壁，有类乎兜鍪；戴之于头，又同乎席帽。」无不以为欢笑。《广记》二六一。

## 崔进思

1. []{#唐轶四十-崔进思-1}
唐虔州参军崔进思，恃郎中孙尚容之力，充纲入都，送五千贯，每贯取三百文裹头。百姓怨叹，号天哭地。至瓜步江，遭风船没，无有孑遗。家资田园，货卖并尽，解官落职，求活无处。此所谓聚歛之怨。《广记》一二六。

## 韦　肇

1. []{#唐轶四十-韦肇-1}
韦肇初及第，偶于慈恩寺塔下题名。后进慕效之，遂成故事。《南部新书》乙。

## 陈　峤

1. []{#唐轶四十-陈峤-1}
陈峤，字景山，闽人也。孑然无依，数举不遂，蹉跎辇毂，至于暮年。逮获一名还乡，已耳顺矣。乡里以宦情既薄，身后无依，乃以儒家女妻之，至新婚近八十矣。合卺之夕，文士竞集，悉赋催妆诗，咸有生荑之讽。峤亦自成一章，其末曰：「彭祖尚闻年八百，陈郎犹是小孩儿。」座客皆绝倒。峤颇负诗名，尝有闲居诗云：「小桥风月年年事，争奈潘郎老去何。」《南部新书》戊。

## 李茂复

1. []{#唐轶四十-李茂复-1}
李茂复为会府从事，出逢一小青衣，有色，马上目之，作诗曰：「行尽疏林见小桥，绿杨深处有红蕉。无端眼界无分别，安置心头不肯销。」其内子甚妒。晚年牧泗州，有诗云：「落日西山近一竿，世间恩爱极难拚。近来不作颠狂事，免被冤家恶眼看。」《南部新书》（《诗话总龟》前集二三）。

## 郑　详

1. []{#唐轶四十-郑详-1}
郑详纵情诗酒，至庐江谒郡守，留连吟醉，因赠妓曰：「台盘阔狭才三尺，似隔中当有阻艰。若不骑龙与骑凤，乐营门是望夫山。」《南部新书》（《诗话总龟》前集二三）。

## 杨行敏

1. []{#唐轶四十-杨行敏-1}
杨行敏出使，驿骑到剑州，郡将轻忽，慊恨尤甚，题诗于冬青馆云：「驽骀嘶叫知无定，骐骥低垂自有心。山上高松溪畔竹，清风才动是知音。」又云：「杜鹃花里杜鹃啼，浅紫深红更傍溪。迟日霁光搜客思，晓来山路恨如迷。」《南部新书》（《诗话总龟》前集四四）。

## 蒋　动

1. []{#唐轶四十-蒋动-1}
袁州蒋动处士作《冷淘歌》，词甚恶，投郡守温公受知。《南部新书》壬。

## 归崇制

1. []{#唐轶四十-归崇制-1}
归少师崇制宅，子弟极多，大都不喜肥者。或有之，则庭立之，送归蓝田，供笋蕨，体减方还。多时则妳监泣告，俾归澣濯。《南部新书》癸。

## 崔公佐

1. []{#唐轶四十-崔公佐-1}
崔公佐牧名郡，日宴宾僚。有一客，巾屦不完，衣破肘见，突筵而入。崔喜其来，令下牙筹，引满数觥，神色自若。歌妓骇其蓝缕，因大噱。客献诗曰：「破额幞头衫也穿，使君犹许对华筵。今朝幸倚文章守，遮莫青蛾笑揭天。」崔令掩口，无咍贤士。《郡阁雅谈》（《诗话总龟》前集二二）。

## 王　咸

1. []{#唐轶四十-王咸-1}
王咸少监，旧族之后。少入仕，遭丧，服除数年，不饮食酒肉。后因会聚，人劝勉之，咸捧肉欲啗，泪下盈盘，竟不食而离席，一坐为憯怛。后有人传于独孤公者，慕其独行，遂聘其女。《唐语林》一。

## 商　则

1. []{#唐轶四十-商则-1}
商则任廪丘尉，为性廉谨。县令、丞多贪浊，因宴会以次舞，令、丞舞讫，劝则，则把手回身而已。令问其故，则曰：「长官动手，赞府亦动手，唯有一个更动手，百姓何容活耶？」人皆大笑，嘲曰：「令丞但动手，县尉祇回身。因贫为刺史，得与属贫人。」《语林》（《职官分纪》四二）。又《锦绣万花谷》前集一四引《职官分纪》。

## 李知璋妻郑氏

1. []{#唐轶四十-李知璋妻郑氏-1}
陇西李知璋妻荥阳郑氏，雅不见重。知璋为江夏尉，因醉杖杀人母，其子入复雠。知璋与郑以床拒门，雠者推窗而入，郑急以身蔽知璋，举手承刃，右臂既落，复伸左臂，雠复断之，犹以身代夫死。方怀姙，雠者以刀铄其腹，胎出于外而陨。乃害知璋及其二子。州司以闻，坐死数十人。《唐语林》四。

## 王陁子

1. []{#唐轶四十-王陁子-1}
王陁子善山水幽致，峰峦极佳。世人言山水者，称「陁子头，道子脚」。《历代名画记》九。又《御览》七五一引。

## 楚　安

1. []{#唐轶四十-楚安-1}
西蜀圣寿寺僧楚安妙画山水，而点缀甚细，至于尺素之上，山川、林木、洞府、峰峦、寺观、烟岚、人物，悉皆有之。每画一小团扇，内安姑苏台，或画滕王阁，其有千山万水尽在目前。然须一季已来方就一扇。其时诸王宰辅竞相有请，得之者奉遗甚厚，有不得画者恨恨然。楚安言：「山僧自以此适意而已。」归寂后，有好事者往往收得其笔踪，或谓之墨宝也。《野人闲话》（《广记》二一四）。《图画见闻志》二。

## 朱　繇

1. []{#唐轶四十-朱繇-1}
朱繇，唐末长安人也。工画道释，妙得吴道玄笔法，人未易优劣也。雒中广爱寺、河中府金真观皆有繇所画壁。工道释未有不以道玄为法者，然升堂入室，世罕其人，独繇不唯妙造其极，而时出新意，千变万态，动人耳目。国朝武宗元尝在雒，见其所画壁，云：「文殊队中旧有善财童子，予酷爱其笔法，玩之月余，不忍去。今遂失其童子所在，信其画亦神矣。」弟子赵裔亦知名一时。今御府所藏八十有三。《宣和画谱》三。

## 胡　擢

1. []{#唐轶四十-胡擢-1}
胡擢，不知何许人也。博学能诗，气韵超迈，飘飘然有方外之志。尝谓其弟曰：「吾诗思若在三峡之间，闻猿声时。」其高情逸兴如此。一遇难状之景，则寄之于画，乃作草木禽鸟，亦诗人感物之作也。今御府所藏六。《宣和画谱》一五。《图画见闻志》二。

## 郭干晖

1. []{#唐轶四十-郭干晖-1}
郭干晖，北海营丘人，世呼为郭将军。善画草木、鸟兽、田野、荒寒之景。钟隐者，亦一时名流，变姓名执弟子礼，师事久之，方授以笔法。干晖常于郊居畜其禽鸟，每澄思寂虑，玩心其间，偶得意即命笔。格律老劲，曲尽物性之妙。今御府所藏一百有四。《宣和画谱》一五。

## 钟　隐

1. []{#唐轶四十-钟隐-1}
钟隐，天台人。善画鸷禽、榛棘，能以墨色浅深分其向背。初欲师郭干晖，知干晖秘其术不以授人，隐乃变姓名，托馆寓食于其家，甘从服役。逮逾时，干晖弗觉也。隐阴伺其画，而心得之。一日，乘兴作鹞于壁间，干晖知，亟就观之，惊叹不已，乃谓：「子得非钟隐乎？」遂善遇之，益论画道为详，因是驰誉。……隐居江南，所画多为伪唐李煜所有，煜皆题印以秘之。近时有米芾论画，言钟隐者，盖南唐李氏道号，为钟山之隐者耳，固非钟隐也。因以辨之。今御府所藏七十有一。《宣和画谱》一六。《图画见闻志》二。

## 支仲元

1. []{#唐轶四十-支仲元-1}
支仲元，凤翔人。画人物极工，笔法师顾、陆，紧细有力，人物清润不俗。其画神仙人物，多作弈棋之势。宋高宗题作晋六朝者，多仲元所作。《图绘宝鉴》二。

## 许　碏

1. []{#唐轶四十-许碏-1}
许碏，自称高阳人也。少为进士，累举不第。晚学道于王屋山，周游五岳名山洞府。后从峨眉山经两京，复自襄汴，来抵江淮。茅山天台，四明仙都，委羽武夷，霍桐罗浮，无不遍历。到处皆于石厓峭壁人不及处题云：「许碏自峨眉山寻偃月子到此。」覩笔踪者，莫不叹其神异，竟莫详偃月子也。后多游芦江间，常醉吟曰：「阆苑花前是醉乡，踏翻王母九霞觞。群仙拍手嫌轻薄，谪向人间作酒狂。」好事者或诘之，曰：「我天仙也。方在昆仑就宴，失仪见谪。」人皆笑之，以为风狂。后当春景，插花满头，把花作舞，上酒家楼醉歌，升云飞去。《续神仙传》（《广记》四〇）。《唐诗纪事》七五。

## 法　常

1. []{#唐轶四十-法常-1}
河阳释法常，性英爽，酷嗜酒。无寒暑风雨常醉，醉即熟寝，觉即朗吟曰：「优游曲世界，烂漫枕神仙。」尝谓同志云：「酒天虚无，酒地绵邈，酒国安恬。无君臣贵贱之拘，无财利之图，无刑罚之避。陶陶焉，荡荡焉，其乐可得而量也。转而入于飞蜨都，则又蒙腾浩渺，而不思觉也。」《清异录》下。

## 福　全

1. []{#唐轶四十-福全-1}
馔茶而幻出物象于汤面者，茶匠通神之艺也。沙门福全，生于金乡，长于茶海，能注汤幻茶成一句诗，并点四瓯，共一绝句，泛乎汤表。小小物类，唾手办耳。檀越日造门求观汤戏。全自咏曰：「生成盏里水丹青，巧画工夫学不成。却笑当时陆鸿渐，煎茶赢得好名声。」《清异录》下。

## 封干　寒山　拾得

1. []{#唐轶四十-封干-1} []{#唐轶四十-寒山-1} []{#唐轶四十-拾得-1}
释封干师者，本居天台山国清寺也。剪发齐眉，布裘拥质，身量可七尺余。人或借问，止对曰「随时」二字而已，更无他语。乐独舂谷，役同城旦，应副斋炊。尝乘虎直入松门，众僧惊惧，口唱《唱道歌》。时众方皆崇重，及终后，于先天年中在京兆行化，非恒人之常调，士庶见之，无不倾礼。以其蹑万回师之后，微亦相类，风狂之相过之，言则多中。先是国清寺僧厨中有二苦行曰寒山子，曰拾得，多于僧厨执爨，爨讫，二人晤语，潜听者多不体解。亦甚颠狂，𫄙合相亲，盖同类相求耳。时闾丘胤出牧丹丘，将议巾车，苦头疼羌甚，毉工寡効。邂逅干造，云：「某自天台来谒使君。」且告之患。干曰：「君何虑乎？」便索浄器，吮水喷之，斯须觉体中颇佳。闾丘异之，乃请干一言定此行之吉凶。曰：「到任记谒文殊。」闾丘曰：「此菩萨何在？」曰：「国清寺厨执爨洗器者是。」及入山寺，问曰：「此寺曾有封干禅师？」曰：「有。」「院在何所？寒山、拾得复是何人？」时僧道翘对曰：「封干旧院即经藏后，今阗无人，止有虎豹时来此哮吼耳。寒拾二人见在僧厨执役。」闾丘入干房，唯见虎迹纵横。又问「干在此有何行业？」曰：「唯事舂谷，供僧粥食，夜则唱歌讽诵不辍。」如是再三叹嗟，乃入厨。见二人烧柴木，有围炉之状。闾丘拜之，二人连声咄咤，后执闾丘手亵之若𪧀孺，呵呵不已。行曰：「封干饶舌。」自此二人相携手出松门，更不复入寺焉。寒山子者，世谓为贫子风狂之士，弗可恒度推之。隐天台始丰县西七十里，号为寒暗二岩，每于寒岩幽窟中居之，以为定止。时来国清寺。有拾得者，寺僧令知食堂，恒时收拾众僧残食菜滓，断巨竹为筒，投藏于内。若寒山子来，即负而去。或廊下徐行，或时叫噪凌人，或望空曼骂。寺僧不耐，以杖逼逐，翻身抚掌，呵呵徐退。然其布襦零落，面貌枯瘁，以桦皮为冠，曳大木屐。或发辞气，宛有所归，归于佛理。初闾丘入寺，访问寒山，沙门道翘对曰：「此人狂病，本居寒岩间，好吟词偈，言语不常，或臧或否，终不可知。与寺行者拾得以为交友，相聚言说，不可详悉。」寺僧见太守拜之，惊曰：「大官何礼风狂夫耶？」二人连臂笑傲出寺，闾丘复往寒岩谒问，并送衣裳药物，而高声倡言曰：「贼我贼。」退便身缩入岩石穴缝中，复曰：「报汝诸人，各各努力。」其石穴缝泯然而合，杳无纵迹。乃令僧道翘寻其遗物，唯于林闲缀叶书词颂并村墅人家屋壁所抄录，得三百余首，今编成一集，人多讽诵。后曹山寂禅师注解，谓之《对寒山子诗》，以其本无氏族，越民唯呼为寒山子。至有「庭际何所有，白云抱幽石」句，历然雅体。今岩下有石，亭亭而立，号幽石焉。拾得者，封干禅师先是偶山行至赤城道侧，仍闻儿啼，遂寻之。见一子可数岁已来，初谓牧牛之竖。委问端倪，云无舍，孤弃于此。封干携至国清寺，付与典座僧。或人来认，必可还之。后沙门灵熠摄受之，令知食堂香灯。忽于一日，见其登座，与像对槃而飡。复呼憍陈如曰「小果声闻」。傍若无人，执筯大笑，僧乃驱之。灵熠咨尊宿等，罢其堂任，且令厨内涤器，洗濯才毕，澄滤食滓，以筒盛之。寒山来，必负而去。又护伽蓝神庙，每日僧厨下食，为乌鸟所取狼藉。拾得以杖扑土偶三二下，骂曰：「汝食不能护，安护伽蓝乎？」是夕神附梦与阖寺僧曰：「拾得打我。」明日诸僧说梦符同，一寺纷然，始知非常人也。时牒申州县，郡符下云：「贤士隐遁，菩萨应身，宜用旌之。」号拾得为贤士。《宋高僧传》一九。《景德传灯录》二七。　案：封干，《景德传灯录》作「丰干」。

2. []{#唐轶四十-封干-2} []{#唐轶四十-寒山-2} []{#唐轶四十-拾得-2}
寒山子者，不知其名氏。大历中，隐居天台翠屏山。其山深邃，当暑有雪，亦名寒岩，因自号寒山子。好为诗，每得一篇一句，輙题于树间石上。有好事者，随而录之。凡三百余首，多述山林幽隐之兴，或讥讽时态，能警励流俗。桐柏征君徐灵府序而集之，分为三卷，行于人间。十余年忽不复见。《仙传拾遗》（《广记》五五）。

## 引用书目

## 二画

二老堂诗话　〔宋〕 周必大　中华书局排印《历代诗话》本

十国春秋　〔清〕 吴任臣　中华书局排印本

丁晋公谈录　〔宋〕 丁谓　《百川学海》本

九国志　〔宋〕 路振　《守山阁丛书》本

## 三画

三水小牍　〔唐〕 皇甫枚　中华书局上海编辑所排印本

三楚新录　〔宋〕 周羽翀　《墨海金壶》本

大唐创业起居注　〔唐〕 温大雅　上海古籍出版社排印本

大唐新语　〔唐〕 刘肃　中华书局排印本

大唐传载　〔唐〕 佚名　《守山阁丛书》本

## 四画

六帖补　〔宋〕 杨伯嵒　文渊阁《四库全书》本

文昌杂录　〔宋〕 庞元英　《学津讨原》本

天中记　〔明〕 陈耀文　文渊阁《四库全书》本

五代史补　〔宋〕 陶岳　《豫章丛书》本

五代史阙文　〔宋〕 王禹偁　文渊阁《四库全书》本

五代名画补遗　〔宋〕 刘道醇　文渊阁《四库全书》本

五代诗话　〔清〕 郑方坤　《粤雅堂丛书》本

五色线　〔宋〕 佚名　《津逮秘书》本

五国故事　〔宋〕 佚名　《知不足斋丛书》本

五灯会元　〔宋〕 释普济　中华书局排印本

五总志　〔宋〕 吴坰　《知不足斋丛书》本

五杂俎　〔明〕 谢肇淛　中华书局上海编辑所排印本

太平治迹统类前集　〔宋〕 彭百川　《适园丛书》本

太平广记（广记） 〔宋〕 李昉等　中华书局排印本

太平御览（御览） 〔宋〕 李昉等　中华书局影印本

孔氏谈苑　〔宋〕 孔平仲　《艺海珠尘》本

中山诗话　〔宋〕 刘攽　中华书局排印《历代诗话》本

中吴纪闻　〔宋〕 龚明之　上海古籍出版社排印本

中朝故事　〔南唐〕 尉迟偓　中华书局上海编辑所排印本

中兴间气集　〔唐〕 高仲武　上海古籍出版社排印本

分门古今类事　〔宋〕 委心子　中华书局排印本

仇池笔记　〔宋〕 苏轼　华东师范大学出版社排印本

## 五画

玄怪录　〔唐〕 牛僧孺　中华书局排印本

永乐大典　〔明〕 解等　中华书局影印本

玉芝堂谈荟　〔明〕 徐应秋　文渊阁《四库全书》本

玉泉子　〔唐〕 佚名　上海古籍出版社排印本

玉壶清话　〔宋〕 释文莹　中华书局排印本

刊误　〔唐〕 李涪　《百川学海》本

甘泽谣　〔唐〕 袁郊　《津逮秘书》本

古今合璧事类备要　〔宋〕 谢维新　新兴书局影明本

古今词话　〔宋〕 杨湜　中华书局排印《词话丛编》本

本事诗　〔唐〕 孟棨　古典文学出版社排印本

北里志　〔唐〕 孙棨　中华书局上海编辑所排印本

北轩笔记　〔元〕 陈世隆　《知不足斋丛书》本

北梦琐言　〔五代〕 孙光宪　中华书局上海编辑所排印本

四六话　〔宋〕 王铚　《百川学海》本

全唐诗　〔清〕 彭定求等　上海古籍出版社影印本

白孔六帖　〔宋〕 孔传　文渊阁《四库全书》本

## 六画

江表志　〔宋〕 郑文宝　《墨海金壶》本

江南别录　〔宋〕 陈彭年　《墨海金壶》本

江南野史　〔宋〕 龙衮　《豫章丛书》本

江南余载　〔宋〕 郑文宝　《知不足斋丛书》本

江淮异人录　〔宋〕 吴淑　《知不足斋丛书》本

安禄山事迹　〔唐〕 姚汝能　上海古籍出版社排印本

次柳氏旧闻　〔唐〕 李德裕　上海古籍出版社排印本

江邻几杂志　〔宋〕 江休复　稗海本

夷坚志　〔宋〕 洪迈　中华书局排印本

西溪丛语　〔宋〕 姚宽　《津逮秘书》本

老学庵笔记　〔宋〕 陆游　中华书局排印本

石林燕语　〔宋〕 叶梦得　中华书局排印本

因话录　〔唐〕 赵璘　上海古籍出版社排印本

竹坡诗话　〔宋〕 周紫芝　中华书局排印《历代诗话》本

## 七画

宋高僧传　〔宋〕 释赞宁　中华书局排印本

宋朝事实类苑　〔宋〕 江少虞　上海古籍出版社排印本

冷斋夜话　〔宋〕 释惠洪　《津逮秘书》本

酉阳杂俎　〔唐〕 段成式　中华书局排印本

赤雅　〔明〕 邝露　《知不足斋丛书》本

折狱龟鉴　〔宋〕 郑克　《守山阁丛书》本

杜阳杂编　〔唐〕 苏鹗　中华书局上海编辑所排印本

李相国论事集　〔唐〕 蒋偕　《指海》本

吴郡志　〔宋〕 范成大　《守山阁丛书》本

吴越备史　〔宋〕 范偁、林禹　《四部丛刊续编》本

吹剑录　〔宋〕 俞文豹　古典文学出版社排印本

何氏语林　〔明〕 何良俊　文渊阁《四库全书》本

佘山诗话　〔明〕 陈继儒　《学海类编》本

## 八画

法书要录　〔唐〕 张彦远　《津逮秘书》本

京口耆旧传　〔宋〕 佚名　《守山阁丛书》本

庚溪诗话　〔宋〕 陈严肖　中华书局排印《历代诗话续编》本

奉天录　〔唐〕 赵元一　《粤雅堂丛书》本

青琐高议　〔宋〕 刘斧　上海古籍出版社排印本

青箱杂记　〔宋〕 吴处厚　中华书局排印本

东坡志林　〔宋〕 苏轼　华东师范大学出版社排印本

东原录　〔宋〕 龚鼎臣　《艺海珠尘》本

东轩笔录　〔宋〕 魏泰　中华书局排印本

东斋记事　〔宋〕 范镇　中华书局排印本

东观奏记　〔唐〕 裴庭裕　《稗海》本

东观余论　〔宋〕 黄伯思　《津逮秘书》本

事文类聚　〔宋〕 祝穆　文渊阁《四库全书》本

事物纪原　〔宋〕 高承　文渊阁《四库全书》本

两京新记　〔唐〕 韦述　《粤雅堂丛书》本

苕溪渔隐丛话　〔宋〕 胡仔　人民文学出版社排印本

茅亭客话　〔宋〕 黄休复　《津逮秘书》本

松窗杂录　〔唐〕 李濬　中华书局上海编辑所排印本

长安志　〔宋〕 宋敏求　文渊阁《四库全书》本

卓异记　〔唐〕 李翱　《顾氏文房小说》本

明皇杂录　〔唐〕 郑处诲　《守山阁丛书》本

明道杂志　〔宋〕 张耒　《顾氏文房小说》本

尚书故实　〔唐〕 李绰　《宝颜堂秘笈》本

金华子　〔南唐〕 刘崇远　上海古籍出版社排印本

近事会元　〔宋〕 李上交　《守山阁丛书》本

侍儿小名录拾遗　〔宋〕 张邦畿　《稗海》本

邵氏闻见录　〔宋〕 邵伯温　中华书局排印本

邵氏闻见后录　〔宋〕 邵博　中华书局排印本

## 九画

宣和书谱　〔宋〕 佚名　《津逮秘书》本

宣和画谱　〔宋〕 佚名　《津逮秘书》本

宣室志　〔唐〕 张读　中华书局排印本

洛阳绅旧闻记　〔宋〕 张齐贤　《知不足斋丛书》本

前定录、续录　〔唐〕 钟辂　《百川学海》本

春明退朝录　〔宋〕 宋敏求　中华书局排印本

春渚纪闻　〔宋〕 何䓕　中华书局排印本

珊瑚钩诗话　〔宋〕 张表臣　中华书局排印《历代诗话》本

珍席放谈　〔宋〕 高晦叟　《函海》本

封氏闻见记　〔唐〕 封演　中华书局排印本

括异志　〔宋〕 张师正　《四部丛刊续编》本

南部新书　〔宋〕 钱易　中华书局上海编辑所排印本

南唐近事　〔宋〕 郑文宝　《宝颜堂秘笈》本

南唐拾遗记　〔清〕 毛先舒　《学海类编》本

南唐书　〔宋〕 马令　《四部丛刊续编》本

南唐书　〔宋〕 陆游　《四部丛刊续编》本

厚德录　〔宋〕 李元纲　《百川学海》本

癸辛杂志　〔宋〕 周密　中华书局排印本

贞观政要　〔唐〕 吴兢　上海古籍出版社排印本

却扫编　〔宋〕 徐度　《津逮秘书》本

幽闲鼓吹　〔唐〕 张固　中华书局上海编辑所排印本

负暄野录　〔宋〕 陈槱　《知不足斋丛书》本

侯鲭录　〔宋〕 赵令畤　《知不足斋丛书》本

后山诗话　〔宋〕 陈师道　中华书局排印《历代诗话》本

后山谈丛　〔宋〕 陈师道　《学海类编》本

后村诗话　〔宋〕 刘克庄　中华书局排印本

## 十画

容斋随笔　〔宋〕 洪迈　上海古籍出版社排印本

涑水记闻　〔宋〕 司马光　《知不足斋丛书》本

海录碎事　〔宋〕 叶廷珪　新兴书局影明本

记纂渊海　〔宋〕 潘自牧　新兴书局影明本

高力士外传　〔唐〕 郭湜　上海古籍出版社排印本

唐才子传　〔元〕 辛文房　中华书局《唐才子传校笺》本

唐子西文录　〔宋〕 唐庚　中华书局排印《历代诗话》本

唐朝名画录　〔唐〕 朱景玄　四川美术出版社排印本

唐诗纪事　〔宋〕 计有功　上海古籍出版社排印本

唐会要　〔宋〕 王溥　中华书局排印本

唐语林　〔宋〕 王谠　中华书局排印《唐语林校证》本

唐摭言　〔南汉〕 王定保　上海古籍出版社排印本

益州名画录　〔宋〕 黄休复　上海人民美术出版社排印本

珩璜新论　〔宋〕 孔平仲　《珠丛别录》本

郡斋读书志　〔宋〕 晁公武　《续古逸丛书》本

书小史　〔宋〕 陈思　《武林往哲遗著》本

耆旧续闻　〔宋〕 陈鹄　《知不足斋丛书》本

桂苑丛谈　〔唐〕 冯翊子　中华书局上海编辑所排印本

能改斋漫录　〔宋〕 胡曾　上海古籍出版社排印本

## 十一画

寓简　〔宋〕 沈作喆　《知不足斋丛书》本

清波杂志　〔宋〕 周𪸩　《四部丛刊续编》本

清异录　〔宋〕 陶谷　文渊阁《四库全书》本

梁溪漫志　〔宋〕 费兖　上海古籍出版社排印本

庶斋老学丛谈　〔元〕 盛如梓　《知不足斋丛书》本

教坊记　〔唐〕 崔令钦　古典文学出版社排印本

溪诗话　〔宋〕 黄彻　中华书局排印《历代诗话续编》本

扪虱新话　〔宋〕 陈善　《津逮秘书》本

萍洲可谈　〔宋〕 朱彧　《守山阁丛书》本

硏北杂志　〔元〕 陆友　《宝颜堂秘笈》本

野客丛书　〔宋〕 王楙　中华书局排印本

国史补　〔唐〕 李肇　上海古籍出版社排印本

国老谈苑　〔宋〕 王君玉　《百川学海》本

绀珠集　〔宋〕 朱胜非　明刊本

钓矶立谈　〔南唐〕 史氏　《知不足斋丛书》本

猗觉寮杂记　〔宋〕 朱翌　《知不足斋丛书》本

## 十二画

湘山野录、续录　〔宋〕 释文莹　中华书局排印本

词品　〔明〕 杨慎　中华书局排印《词话丛编》本

补侍儿小名录　〔宋〕 王铚　《稗海》本

云僊杂记　〔唐〕 冯贽　《四部丛刊续编》本

云谷杂记　〔宋〕 张淏　中华书局上海编辑所排印本

云溪友议　〔唐〕 范摅　古典文学出版社排印本

云麓漫钞　〔宋〕 赵彦衞　古典文学出版社排印本

琴堂谕俗编　〔宋〕 郑玉道、彭仲刚　文渊阁《四库全书》本

琴史　〔宋〕 朱长文　楝亭曹氏刊本

朝野佥载　〔唐〕 张鷟　中华书局排印本

挥麈录　〔宋〕 王明清　中华书局上海编辑所排印本

搜采异闻录　〔宋〕 永亨　《稗海》本

开天传信记　〔唐〕 郑綮　上海古籍出版社排印本

闲窗括异志　〔宋〕 鲁应龙　《稗海》本

画史　〔宋〕 米芾　《津逮秘书》本

画墁录　〔宋〕 张舜民　《稗海》本

开元天宝遗事　〔五代〕 王仁裕　上海古籍出版社排印本

开元升平源　〔唐〕 吴竞　上海古籍出版社排印本

葆光录　〔吴〕 越陈氏　《顾氏文房小说》本

隋唐嘉话　〔唐〕 刘𫗧　中华书局排印本

隆平集　〔宋〕 曾巩　文渊阁《四库全书》本

景德传灯录　〔宋〕 释道原　《四部丛刊三编》本

贵耳集　〔宋〕 张端义　中华书局上海编辑所排印本

集异志　〔唐〕 陆勋　《宝颜堂秘笈》本

集异记　〔唐〕 薛用弱　中华书局排印本

## 十三画

靖康缃素杂记　〔宋〕 黄朝英　上海古籍出版社排印本

资治通鉴考异　〔宋〕 司马光　《四部丛刊》本

资暇集　〔唐〕 李匡乂　《墨海金壶》本

诗人玉屑　〔宋〕 魏庆之　上海古籍出版社排印本

诗林广记　〔宋〕 蔡正孙　中华书局排印本

诗话总龟　〔宋〕 阮阅　人民文学出版社排印本

诚斋杂记　〔元〕 林坤　《津逮秘书》本

瑯嬛记　〔元〕 伊世珍　《津逮秘书》本

贾氏谈录　〔宋〕 张洎　《守山阁丛书》本

梦溪笔谈　〔宋〕 沈括　上海古籍出版社排印《梦溪笔谈校证》本

杨太真外传　〔宋〕 乐史　上海古籍出版社排印本

杨公笔录　〔宋〕 杨彦龄　《学海类编》本

蜀梼杌　〔宋〕 张唐英　《学海类编》本

爱日斋丛钞　〔宋〕 佚名　《守山阁丛书》本

艇斋诗话　〔宋〕 曾季貍　中华书局排印《历代诗话续编》本

## 十四画

演繁露　〔宋〕 程大昌　《学津讨原》本

说郛　〔明〕 陶宗仪　上海古籍出版社影印张宗祥刊本、陶珽刊本

广川书跋　〔宋〕 董逌　《津逮秘书》本

广卓异记　〔宋〕 乐史　《笔记小说大观》本

齐东野语　〔宋〕 周密　中华书局排印本

碧鸡漫志　〔宋〕 王灼　《知不足斋丛书》本

闻见近录　〔宋〕 王巩　《知不足斋丛书》本

图绘宝鉴　〔元〕 夏文彦　《津逮秘书》本

图画见闻志　〔宋〕 郭若虚　《津逮秘书》本

疑狱集　〔五代〕 和凝、和　文渊阁《四库全书》本

## 十五画

澄怀录　〔宋〕 周密　《榕园丛书》本

羯鼓录　〔唐〕 南卓　《守山阁丛书》本

辍耕录　〔明〕 陶宗仪　中华书局上海编辑所排印本

剧谈录　〔唐〕 康𫐌　古典文学出版社排印本

墨史　〔元〕 陆友　《知不足斋丛书》本

墨庄漫录　〔宋〕 张邦基　《稗海》本

稽神录　〔宋〕 徐铉　《津逮秘书》本

纬略　〔宋〕 高似孙　《守山阁丛书》本

乐府诗集　〔宋〕 郭茂倩　中华书局排印本

乐府杂录　〔唐〕 段安节　《守山阁丛书》本

乐善录　〔宋〕 李昌龄　《续古逸丛书》本

刘宾客嘉话录　〔唐〕 韦绚　唐兰校本

颍川语小　〔宋〕 陈叔方　《守山阁丛书》本

德隅斋画品　〔宋〕 李荐　《顾氏文房小说》本

## 十六画

渑水燕谈录　〔宋〕 王辟之　中华书局排印本

龙川别志　〔宋〕 苏辙　中华书局排印本

龙城录　〔宋〕 王铚　《百川学海》本

翰林志　〔唐〕 李肇　《知不足斋丛书》本

默记　〔宋〕 王铚　中华书局排印本

随手杂录　〔宋〕 王巩　《知不足斋丛书》本

学林　〔宋〕 王观国　文渊阁《四库全书》本

录异记　〔唐〕 杜光庭　《津逮秘书》本

锦绣万花谷　〔宋〕 佚名　文渊阁《四库全书》本

独异志　〔唐〕 李冗　中华书局排印本

独醒杂志　〔宋〕 曾敏行　上海古籍出版社排印本

## 十七画

瓮牖闲评　〔宋〕 袁文　上海古籍出版社排印本

临汉隐居诗话　〔宋〕 魏泰　中华书局排印《历代诗话》本

避暑录话　〔宋〕 叶梦得　《津逮秘书》本

岭表录异　〔唐〕 刘恂　文渊阁《四库全书》本

舆地纪胜　〔宋〕 王象之　广陵古籍刻印社影印本

优古堂诗话　〔宋〕 吴开　中华书局排印《历代诗话续编》本

## 十八画

类说　〔宋〕 曾慥　文学古籍刊印社影印本

阙史　〔唐〕 高彦休　《知不足斋丛书》本

职官分纪　〔宋〕 孙逢吉　文渊阁《四库全书》本

魏郑公谏录　〔唐〕 王方庆　《畿辅丛书》本

归田录　〔宋〕 欧阳修　中华书局排印本

## 十九画

韵语阳秋　〔宋〕 葛立方　中华书局排印《历代诗话》本

芦浦笔记　〔宋〕 刘昌诗　《知不足斋丛书》本

蟹谱　〔宋〕 傅肱　《百川学海》本

嬾真子　〔宋〕 马永卿　《儒学警悟》本

## 二十一画以上

鹤林玉露　〔宋〕 罗大经　中华书局排印本

鸡肋编　〔宋〕 庄季裕　中华书局排印本

铁园山丛谈　〔宋〕 蔡绦　中华书局排印本

续玄怪录　〔唐〕 李复言　中华书局排印本

续世说　〔宋〕 孔平仲　《守山阁丛书》本

续博物志　〔宋〕 李石　《稗海》本

续谈助　〔宋〕 晁载之　《十万卷楼丛书》本

续翰林志　〔宋〕 苏易简　《知不足斋丛书》本

鉴诫录　〔蜀〕 何光远　《知不足斋丛书》本

观林诗话　〔宋〕 吴聿　中华书局排印《历代诗话续编》本



## 人名索引




























