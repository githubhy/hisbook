<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>25 宋人轶事汇编卷十五 | 历史上的一些人</title>
<meta name="author" content="林峰">
<meta name="description" content="25.1 孙　复 ...">
<meta name="generator" content="bookdown 0.26 with bs4_book()">
<meta property="og:title" content="25 宋人轶事汇编卷十五 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="25.1 孙　复 ...">
<meta name="twitter:card" content="summary">
<meta name="twitter:title" content="25 宋人轶事汇编卷十五 | 历史上的一些人">
<meta name="twitter:description" content="25.1 孙　复 ...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷十五" class="section level1">
<h1>
<span class="header-section-number">25</span> 宋人轶事汇编卷十五<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94"><i class="fas fa-link"></i></a>
</h1>
<div id="孙-复" class="section level2">
<h2>
<span class="header-section-number">25.1</span> 孙　复<a class="anchor" aria-label="anchor" href="#%E5%AD%99-%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-孙复-1"></span>
范文正公在睢阳掌学，有孙秀才者索游上谒，文正赠钱一千。明年，孙生复道睢阳谒文正，又赠一千，因问：「何为汲汲于道路？」孙秀才戚然动色曰：「老母无以养，若日得百钱，则甘旨足矣。」文正曰：「吾观子辞气，非乞客也，二年仆仆，所得几何，而废学多矣。吾今补子为学职，月可得三千以供养，子能安于为学乎？」孙生再拜大喜。于是授以《春秋》，而孙生笃学不舍画夜，行复修谨，文正甚爱之。明年，文正去睢阳，孙亦辞归。后十年，闻泰山下有孙明复先生以《春秋》教授学者，道德高迈，朝廷召至太学，乃昔日索游孙秀才也。《东轩笔录》卷十四。《宋名臣言行录》前集卷十。《仕学规范》卷二。《群书类编故事》卷十七。《读书镜》卷四。</p></li>
<li><p><span id="宋轶十五-孙复-2"></span>
孙明复先生退居太山之阳，枯槁憔悴，鬓发皓白，著《春秋尊王发微》十五篇，为《春秋》学者，未有过之者也。故相李文定公守兖，就见之，叹曰：「先生年五十，一室独居，谁事左右？不幸风雨饮食生疾奈何！吾弟之女甚贤，可以奉先生箕箒。」先生固辞，文定公曰：「吾女不妻先生，不过为一官人妻，先生德高天下，幸婿李氏，荣贵莫大于此。」先生曰：「宰相女不以妻公侯贵戚，而固以嫁山谷衰老、藜藿不充之人，相国之贤，古无有也，予不可不成相国之贤。」遂妻之。其女亦甘淡薄，事先生以尽妇道，当时士大夫莫不贤之。《渑水燕谈录》卷二。《宋朝事实类苑》卷四十二。《宋名臣言行录》前集卷十。《群书类编故事》卷八。</p></li>
<li><p><span id="宋轶十五-孙复-3"></span>
石徂徕师事孙明复，行则从升降，拜则执杖履以侍。孔给事道辅为人刚直严重，不妄与人交，闻先生之风，就见之，介侍左右。鲁人素高此二人，由是始识师弟子之礼。《言行龟鉴》卷三。《演繁露》续集卷六。</p></li>
<li><p><span id="宋轶十五-孙复-4"></span>
见石介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E7%9F%B3%E4%BB%8B-2">2</a>。</p></li>
<li><p><span id="宋轶十五-孙复-5"></span>
张尧封从孙明复先生学于南京，其女子常执事左右。尧封死，入禁中为贵妃，宠遇第一。数遣使致礼于明复，明复闭门拒之终身。《邵氏闻见后录》卷二十。《闻见近录》。《仕学规范》卷十二。</p></li>
</ol>
</div>
<div id="胡-瑗" class="section level2">
<h2>
<span class="header-section-number">25.2</span> 胡　瑗<a class="anchor" aria-label="anchor" href="#%E8%83%A1-%E7%91%97"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-胡瑗-1"></span>
安定胡先生侍讲布衣时，与孙明复、石守道同读书泰山，攻苦食淡，终夜不寝，一坐十年不归。得家问，见上有「平安」二字，即投之涧中，不复展读。《仕学规范》卷一引《胡安定言行录》。《宋名臣言行录》前集卷十。《自警编》卷一。《言行龟鉴》卷一。</p></li>
<li><p><span id="宋轶十五-胡瑗-2"></span>
胡先生翼之尝谓滕公曰：「学者只守一乡，则滞于一曲，则隘吝卑陋。必游四方，尽见人情物态，南北风俗，山川气象，以广其闻见，则为有益于学者矣。」一日，尝自吴兴率门弟子数人游关中。至潼关，路峻隘，舍车而步。既上至关门，与滕公诸人坐门塾少憩。回顾黄河抱潼关，委蛇汹涌，而太华、中条环拥其前，一览数万里，形势雄张。慨然谓滕公曰：「此可以言山川矣，学者其可不见之哉！」《默记》卷下。</p></li>
<li><p><span id="宋轶十五-胡瑗-3"></span>
刘执中彝，福州人。安定在湖学时，从学者数百人，彝为高第。熙宁二年，彝召对，上问从学何人，曰：「臣少从学于安定先生胡瑗。先生始自苏湖，终于太学，出其门者，无虑数千人。」上曰：「门人今在朝为谁？」彝曰：「若钱藻之渊笃、孙觉之纯明、范纯仁之直温、钱公辅之简谅，皆陛下之所知也。其在外，明体适用，教于民者，殆数十辈。其余政事文学，粗出于人者，不可胜数。」《言行龟鉴》卷一。《宋名臣言行录》前集卷十。《自警编》卷四。</p></li>
<li><p><span id="宋轶十五-胡瑗-4"></span>
胡安定先生自庆历中教学于苏、湖间，二十余年，束修弟子前后以数千计……其初，人未甚信服，乃使其徒之已仕及早有世誉者，盛之侨、顾子敦临、吴元长政辈，分治职事，又孙莘老觉说《孟子》，中都士人稍稍从之。一日升堂讲《易》，音韵高朗，意指明白，众方大服。《吕氏杂记》卷上。</p></li>
<li><p><span id="宋轶十五-胡瑗-5"></span>
楚州徐积，有孝行，东坡诸公特敬礼之。初，积学于胡瑗。瑗门人甚众，一日独召积，食于中堂，二女子侍立。积问瑗：「门人或问见侍女否，将何以对？」瑗曰：「莫安排。」积闻此一语，忽大省悟，其学顿进云。《邵氏闻见后录》卷四。《清波杂志》卷九。《宋名臣言行录》后集卷十四。《言行龟鉴》卷一。</p></li>
<li><p><span id="宋轶十五-胡瑗-6"></span>
庆历中，胡瑗以白衣召对，侍迩英讲《易》，读「《干》元亨利贞」，不避上御名，上与左右皆失色，瑗曰：「临文不讳。」后瑗因言《孟子》「民无恒产」，读为「常」。上微笑曰：「又却避此一字。」盖自唐穆宗已改「常」字，积久而读熟。……上尝诏其修国史，瑗乃避其祖讳，不拜。《道山清话》。《宋名臣言行录》前集卷十。《齐东野语》卷四。</p></li>
<li><p><span id="宋轶十五-胡瑗-7"></span>
侍讲当召对，例须先就合门习仪，侍讲曰：「吾平生所读书即事君之礼也，何以习为合门？」奏上，令就舟次习之。侍讲固辞，上亦不之强人，皆谓「山野之人必失仪」。及登对，乃大称旨，上谓左右曰：「胡瑗进退周旋、举合古礼。」《宋名臣言行录》前集卷十。</p></li>
<li><p><span id="宋轶十五-胡瑗-8"></span>
胡翼之为国子先生日，番禺有大商曰某氏者，遣其子来就学。其子儇荡，其所赍千金，仍病，甚瘠，客于逆旅，若将救死焉。偶其父至京师，闵而不责。其子谒胡先生，告其故，曰：「是宜先警其心，而后之道者也。」乃取一秩书，曰：「汝读是，可以先知养生之术。知养生，然后可以进学矣。」其子视其书，乃《黄帝素问》也。读未竟，惴惴然惧伐性命之过，甚悔痛自责，冀可自新。胡知其已悟，召而诲之曰：「知爱身，则可以修身。自今以始，其洗心向道，取古圣贤之书，次第而读之。既通其义，然后为文，则汝可以成名。圣人不贵无过，而贵改过，无怀昔悔，第勉事业。」其人亦颖锐善学，学之三年，登上第而归。《师友谈记》。《宋名臣言行录》前集卷十。《言行龟鉴》卷一。</p></li>
<li><p><span id="宋轶十五-胡瑗-9"></span>
滕公尝语人：胡先生有人伦鉴。在太学时，如窦卞、汪辅之一时学者数百人相随，每于众中尝称誉安焘厚卿曰：「安秀才骨相，他日必贵。」如此数十次。众有不服者，请其由。先生曰：「此亦易见尔。安君，金玉色也，金玉必须富贵者所用，置之粪壤可乎？人有瓦砾色者至多，若瓦砾者何所用耶？亦不待相书而后知也。」众人乃服。其后，安公三作执政。初预政，父母俱存，官至观文殿学士以终。《默记》卷下。</p></li>
<li><p><span id="宋轶十五-胡瑗-10"></span>
胡翼之凶讣至京，钱公辅学士与太学生徒百余人，诣兴国戒坛院举哀，又自陈师丧，给二日假。《何氏语林》卷二十四。</p></li>
<li><p><span id="宋轶十五-胡瑗-11"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-29">29</a>。</p></li>
</ol>
</div>
<div id="石-介" class="section level2">
<h2>
<span class="header-section-number">25.3</span> 石　介<a class="anchor" aria-label="anchor" href="#%E7%9F%B3-%E4%BB%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-石介-1"></span>
石守道学士为举子时，寓学于南都，其固穷苦学，世无比者。王侍郎渎闻其勤约，因会客，以盘餐遗之，石谢曰：「甘脆者，亦某之愿也。但日享之则可，若止修一餐，则明日何以继乎？朝享膏梁，暮厌粗粝，人之常情也。某所以不敢当赐。」《倦游杂录》。《墨客挥犀》卷三。《清波杂志》卷九。《宋朝事实类苑》卷十二。《宋名臣言行录》前集卷十。《仕学规范》卷一引《皇朝名臣四科事实》。《自警编》卷二。《言行龟鉴》卷二。《何氏语林》卷三。《昨非庵日纂》一集卷九。《宋稗类钞》卷三。</p></li>
<li><p><span id="宋轶十五-石介-2"></span>
徂徕石守道常语学者曰：「古之学者，急于求师。孔子，大圣人也，犹学礼于老聃，学官于郯子，学琴于师襄，矧其下者乎！后世耻于求师，学者之大蔽也。」乃为《师说》以喻学者。是时，孙明复先生居太山之阳，道纯德备，深于《春秋》，守道率张洞北面而师之，访问讲解，日夕不怠。明复行，则从；升降拜起，则执杖履以侍。二人者，久为鲁人所高，因二人而明复之道愈尊。于是学者始知有师弟子之礼。《宋名臣言行录》前集卷十。</p></li>
<li><p><span id="宋轶十五-石介-3"></span>
石中允介为嘉州军事判官，丁父母忧。躬耕徂徕山下，葬其五世之未葬者七十丧，鲁人号为徂徕先生。《厚德录》卷三。</p></li>
<li><p><span id="宋轶十五-石介-4"></span>
天圣以来，穆伯长、尹师鲁、苏子美、欧阳文忠始创为古文，以变西昆体，学者翕然从之。其有为杨、刘体者，守道尤嫉之，以为孔门之大害，作《怪说》三篇以排佛、老及杨亿。于是新进后学，不敢为杨、刘体，亦不敢谈佛、老。《吕氏家塾记》。《宋元学案》卷二。</p></li>
<li><p><span id="宋轶十五-石介-5"></span>
石守道介康定中主盟上庠，酷愤时文之弊，力振古道。时庠序号为全盛之际，仁宗孟夏銮舆有玉津䥽麦之幸，道由上庠。守道前数日于首善堂出题曰《诸生请皇帝幸国学赋》，糊名定优劣。中有一赋云：「今国家始建十亲之宅，新封八大之王。」盖是年造十王宫，封八大王元俨为荆王之事也。守道晨兴鸣鼓于堂，集诸生谓之曰：「此辈鼓箧游上庠，提笔场屋，稍或出落，尚腾谤有司。悲哉，吾道之衰也！如此是物宜遽去，不尔，则鼓其姓名，挞以惩其谬。」时引退者数十人。《湘山野录》卷中。</p></li>
<li><p><span id="宋轶十五-石介-6"></span>
李缊，字仲渊，邛州人，龙图阁学士绚之弟。举进士，调兖州奉符县尉。同门姜潜居于奉符之太平镇，某年六月七日夜，大水至，潜几不免，先生为借县弓手营救之。上官以私役人获罪。徂徕为作《朋友解》。《宋元学案》卷二。</p></li>
<li><p><span id="宋轶十五-石介-7"></span>
庆历二年，仁宗用范文正公参知政事，韩魏公、富韩公为枢密副使，天下人心莫不懽快。徂徕先生石守道作《圣德诗》曰：「惟仲淹、弼，一夔一卨。」又曰：「琦器魁礧，岂视扂楔，可属大事，重厚如勃。」其后，富、范为宋之名臣，而魏公定策两朝，措天下于太山之安，人始叹先生之知人也。《渑水燕谈录》卷三。</p></li>
<li><p><span id="宋轶十五-石介-8"></span>
庆历三年三月，吕夷简以司徒归第，夏竦召至国门而罢，诏以贾昌朝参知政事，杜衍为枢密使，富弼为枢密副使。弼固辞，改资政殿学士。乃以范仲淹代弼，又以欧阳修、余靖、蔡襄、王素充谏官。一时朝野懽欣，至酌酒相庆。太学博士石介因作《庆历圣德颂》，其词大激，邪佞切齿。……其最儆心目者，如「众贤之进，如茅斯拔；大奸之去，如距斯脱。」又曰：「神武不杀，其默如渊 。圣人不测，其动如天。」时韩魏公与范文正公适自陕来朝，竦之密姻有令于閺者，手录此颂，进于二公，且口道竦非，为诸君子庆。二公去閺，范拊股谓韩曰：「为此怪鬼辈坏之也。」韩曰：「天下事不可如此，必坏。」孙复闻之，亦曰：「石守道祸始于此矣。」《枫窗小牍》卷上。《宋名臣言行录》前集卷十。</p></li>
<li><p><span id="宋轶十五-石介-9"></span>
徂徕先生石守道，少以进士登甲科。好为古文章，虽在下位，不忘天下之忧，其言以排斥佛老、诛贬奸邪为己任。庆历中，天子罢二相，进用韩魏公、富韩公、范文正公，增置谏官，锐意求治。先生喜曰：「吾官为博士，《雅》。《颂》，吾职也。」乃作《庆历圣德诗》五百言，所以别白邪正甚详。太山孙明复见之，曰：「子祸起矣！」由是谤论喧然，奸人嫉妬，相与挤之，欲其死而后已。不幸先生病卒。有以媾祸中伤大臣者，指先生之起事曰：「石某诈死，北走胡矣。」请斵棺以验。朝廷知其诬，不发棺。欧阳文忠公哭先生以诗曰：「当子病方革，谤辞正腾喧。众人皆欲杀，圣主独保全。已埋犹不信，仅免斵其棺。」先生没后，妻子流落寒饿，魏公分俸买田以给之。所谓大臣，乃先生尝荐于朝者；奸人，即先生诗所斥者也。《渑水燕谈录》卷三。</p></li>
<li><p><span id="宋轶十五-石介-10"></span>
石介性纯古，学行优敏，以诱掖后进、敦奖风教为己任。庆历中，在太学，生徒咨问经义，日数十人，皆怡颜和气，一一为讲解，殊无倦色。尝请仁庙驾幸太学，欲为儒者荣观，因作《庆历圣德颂》，诋忤当途大臣。既而谤介请驾幸太学，将有他志，介因罢学官，得太子中允、直集贤院、通判濮州，待阙于徂徕故栖，岁余病死。当途者诬奏云：「介投契丹，死非其实。」遂诏京东提刑司发坟剖棺，验其事。继而有孔直温者，狂悖抵罪，直温昔尝在介书院为学，以为党，遂编置介之子弟于诸郡。呜呼！谗人之口，真可惧哉！《倦游杂录》。《宋朝事实类苑》卷七十。</p></li>
<li><p><span id="宋轶十五-石介-11"></span>
杜默曰：夏英公因《庆历诗》之斥己，恨先生刺骨。因先生有奏记富文忠公责以行伊、周之事，欲因是以倾文忠及范文正等，乃使女奴阴习先生成书，改伊、周为伊、霍，又伪作先生为富撰废立诏草，飞语上闻。富、范大惧，适闻契丹伐夏，遂请行边。……富、范既去朝，攻者益急，帝心不能无疑矣。先生亦不自安，乃请外，得濮州通判。《宋元学案》卷二。</p></li>
<li><p><span id="宋轶十五-石介-12"></span>
见夏竦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%A4%8F%E7%AB%A6-35">35</a>。</p></li>
<li><p><span id="宋轶十五-石介-13"></span>
见夏竦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%A4%8F%E7%AB%A6-36">36</a>。</p></li>
<li><p><span id="宋轶十五-石介-14"></span>
张文定甚恶石徂徕，诋之甚力，目为狂生。《老学庵笔记》卷七。</p></li>
<li><p><span id="宋轶十五-石介-15"></span>
徂徕石守道墓在奉符，太和中，墓崩，诸孙具棺葬骸骨，与常人无异，独其心如合两手，已化石矣。《续夷坚志》卷一。</p></li>
</ol>
</div>
<div id="贾-同" class="section level2">
<h2>
<span class="header-section-number">25.4</span> 贾　同<a class="anchor" aria-label="anchor" href="#%E8%B4%BE-%E5%90%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-贾同-1"></span>
临淄贾公疎先生，以著书扶道为己任，著《山东野录》七篇，颇类《孟子》。常奏《谏书》四篇，谓「丁谓造作符瑞，以诬皇天，以欺先帝，今幸谓奸发，请明告天下，正其事。」无几，又谓「谓既窜逐，寇莱公犹在雷州，宜还莱公，以明忠邪。」先生终以孤直不偶。既晚，得进士出身，不乐为吏。久之，李文定公窃其诰敕送吏部，先生勉就之，官至殿中丞卒。后门人李冠元伯、刘颜子望相与谥曰存道先生。初，先生得出身，真宗赐名同，改字希得。案公疎元名罔，故赐改同。《渑水燕谈录》卷一。《宋朝事实类苑》卷十六。</p></li>
<li><p><span id="宋轶十五-贾同-2"></span>
见蔡齐<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E8%94%A1%E9%BD%90-5">5</a>。</p></li>
</ol>
</div>
<div id="许-渤" class="section level2">
<h2>
<span class="header-section-number">25.5</span> 许　渤<a class="anchor" aria-label="anchor" href="#%E8%AE%B8-%E6%B8%A4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-许渤-1"></span>
许渤初起，问人天气寒温，加减衣服。一加减定，即终日不换。《二程遗书》卷三。</p></li>
<li><p><span id="宋轶十五-许渤-2"></span>
许渤与其子隔一窗而寝，乃不闻其子读书与不读书。《二程遗书》卷三。</p></li>
</ol>
</div>
<div id="杨安国" class="section level2">
<h2>
<span class="header-section-number">25.6</span> 杨安国<a class="anchor" aria-label="anchor" href="#%E6%9D%A8%E5%AE%89%E5%9B%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-杨安国-1"></span>
杨安国，胶东经生也，累官至天章阁侍讲。其为人讦激矫伪，言行鄙朴，动有可笑。每进讲则杂以俚下鄽市之语，自扆坐至侍从、中官，见其举止，已先发笑。一日侍仁宗，讲至「一箪食，一瓢饮」，安国操东音曰：「颜回甚穷，但有一箩粟米饭，一葫芦浆水。」又讲「自行束修以上，吾未尝无诲焉」，安国遽启曰：「官家，昔孔子教人也，须要钱。」仁宗哂之。翌日，遍赐讲官，皆恳辞不拜，惟安国受之而已。《东轩笔录》卷九。</p></li>
<li><p><span id="宋轶十五-杨安国-2"></span>
杨安国判监，集学官饮，必诵《诗谱》以侑酒。举杯属客，曰：「诗之兴也，谅不于上皇之世，且饮酒。」裴如晦亦举杯曰：「古者伏羲氏之王天下也，不能饮矣。」一座皆笑，而杨不悟。《中山诗话》。《宋朝事实类苑》卷六十六。</p></li>
</ol>
</div>
<div id="赵师民" class="section level2">
<h2>
<span class="header-section-number">25.7</span> 赵师民<a class="anchor" aria-label="anchor" href="#%E8%B5%B5%E5%B8%88%E6%B0%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-赵师民-1"></span>
赵侍读师民，学问淳德，天下所共称也。仁庙时，讲书后殿，说乾卦四德，至「贞」字，不以他音代呼，直言其字。近侍皆掩口，公徐曰：「临文不讳。」讲罢，帝目送之，顾左右曰：「此真古儒也。」《墨客挥犀》卷九。</p></li>
<li><p><span id="宋轶十五-赵师民-2"></span>
赵师民周翰，博学醇德，为本朝名儒，尤为仁宗所眷。自登第即入学馆，豫校雠，登经筵，参侍几三十年。晚以龙图阁学士出守耀州，仁宗亲笔御诗以宠其行，序有「儒林旧德，出守近藩」之语。后宋次道撰公碑，题其额曰「儒林旧德之碑」，世以为荣。《渑水燕谈录》卷六。</p></li>
<li><p><span id="宋轶十五-赵师民-3"></span>
龙图赵学士师民，以醇儒硕学，名重当时。为人沈厚端默，群居终日，似不能言，而于文章之外，诗思尤精。如「麦天晨气润，槐夏午阴清」，前世名流，皆所未到也。又如「晓莺林外千声啭，芳草堦前一尺长」，殆不类其为人矣。《六一诗话》。《宋朝事实类苑》卷三十四。</p></li>
</ol>
</div>
<div id="李之才" class="section level2">
<h2>
<span class="header-section-number">25.8</span> 李之才<a class="anchor" aria-label="anchor" href="#%E6%9D%8E%E4%B9%8B%E6%89%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-李之才-1"></span>
李之才，字挺之，青州人。倜傥不群，师事〔穆〕伯长。伯长性严急，稍不如意，或至呵叱，挺之承顺如事父兄。登科任孟州司户，挺之性坦率，不事仪矩，时太守范忠献公以此颇不悦。后忠献建节移镇延安，郡僚多送至境外，挺之但别于近郊。众或让之，挺之曰：「情文贵称，公实不我知，而出疆远送非情，岂敢以不情事范公？」未几，忠献谪守安陆，过洛三城，故吏无一人往者，独挺之沿檄往省之。忠献始称叹，遂受知焉。《宋名臣言行录》前集卷十引《易学辨惑》。</p></li>
<li><p><span id="宋轶十五-李之才-2"></span>
李挺之，讳之才。庆历中，以殿中丞为泽州从事。时韩中令宣抚河东，委以秦凤铸铁钱事。行次凤州，为绝句云：「去年三月洛城游，今日寻春到凤州。欲托双鱼附归信，嘉陵江水不东流。」《西溪丛语》卷上。《宋诗纪事》卷十二。</p></li>
<li><p><span id="宋轶十五-李之才-3"></span>
见邵雍<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-4">4</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E9%82%B5%E9%9B%8D-5">5</a>。</p></li>
</ol>
</div>
<div id="刘羲叟" class="section level2">
<h2>
<span class="header-section-number">25.9</span> 刘羲叟<a class="anchor" aria-label="anchor" href="#%E5%88%98%E7%BE%B2%E5%8F%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-刘羲叟-1"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-36">36</a>。</li>
</ol>
</div>
<div id="王-洙" class="section level2">
<h2>
<span class="header-section-number">25.10</span> 王　洙<a class="anchor" aria-label="anchor" href="#%E7%8E%8B-%E6%B4%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-王洙-1"></span>
公始为进士，居里中，与嵇颕、窦充缔交，各为箴以自警。《王氏谈录》。</p></li>
<li><p><span id="宋轶十五-王洙-2"></span>
王文公洙始举进士，与郭稹同保。有告稹冒祖母禫者，法当连坐。主司召问：「果保稹否？」公曰：「保之不可易也。」于是与稹俱罢。《言行龟鉴》卷二。</p></li>
<li><p><span id="宋轶十五-王洙-3"></span>
公为舒城尉，马亮镇庐江，始入谒，谓公曰：「君状貌类宋尚书白，材质正与君等。他日亦不下此人。」后入上庠，暇日谒邢侍读昺，识公甚喜，叹曰：「君异时之孙、冯也。」孙奭、冯元方贵显。《王氏谈录》。</p></li>
<li><p><span id="宋轶十五-王洙-4"></span>
见马亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%A9%AC%E4%BA%AE-7">7</a>。</p></li>
<li><p><span id="宋轶十五-王洙-5"></span>
蔡文忠守南都，公时为书院说书。且将荐公，而谓公曰：「欲荐而未有人可令草奏，以叙君之美，莫若相烦君自为之。」公谢曰：「某之才不足当公荐，今石太祝延年，众爱重，宜置某而廌石。」蔡公曰：「石固欲廌之，亦当自令草奏。」公徐曰：「得之矣。」遂命公草石奏，而石为公草奏。……蔡公既去，而宋公来，其所以遇之尤加。每公事退，开郡阁邀公，殆日以为常，相对但持书册论议而已。宋公嗜食干果，罗列左右，间或相劝食。或以文章示公，句意有所欲易及一字不安者，必曰：「君试思之。」公曰：「以某句易某字如何？」曰：「更试思之。」或至再三，遂用。后宋公还朝，公亦入上庠，又陪佐史局，无一日异于初。宋公薨，公为之议谥，撰著行状，象篆勒墓铭。诸宋以服带缗钱遗于公甚厚，公不发其封，悉还之。李邯郸公戏简公曰：「可惜笔端得来，尽被车儿推去。」后老，思宋公平昔之知，尝叹曰：「相知之厚，不愧古人，今亡矣夫。」去年，公谒告还里中，钱子飞侍读为留守。其妻宋公女也，闻钱宴公于郡斋，曰：「是往者日与吾父论书于此斋中，吾家为肴羞尊酒以待者也。」因泣下。明日钱以其妻语语公，公亦为凄然。《王氏谈录》。</p></li>
<li><p><span id="宋轶十五-王洙-6"></span>
宋丞相庠与翰林祁，皆公布衣之旧，同年登科。皆贵达，益笃契好。初宣献公荐公入史局，时邯郸李公淑领撰著。李方贵显，与宋公同列而不相下，颇有间隙。宋既与公旧，劝公毋受，命公辞，以辱宣献，公知不敢避让。宋怒，遽折简谓公曰：「自古为史者，不免天菑或人祸，子何为当而不避？今且贺子而吊子也。」《王氏谈录》。</p></li>
<li><p><span id="宋轶十五-王洙-7"></span>
翰林王公洙、修撰钱公延年俱以丁酉八月丑时生，王十九日，钱二十日。钱以嘉祐二年六月卒，卒时王公已病。或谓王公起于寒素，早岁蹇剥，庶可以免灾。侍郎掌公曰：「钱虽少年荣进，晚即滞留；王虽早岁奇蹇，晚即迁擢。长短比折，祸福适均。」王公竟不起。《青箱杂记》卷四。《宋朝事实类苑》卷四十九。</p></li>
<li><p><span id="宋轶十五-王洙-8"></span>
国朝雅乐，即用王朴所制周乐。太祖时，和岘以为声高，遂下其一律。……景祐中，李照作新乐，又下其声。……王侍读洙身尤短小，常戏之曰：「君乐之成，能使我长乎？」闻者以为笑，而乐成竟不用。《归田录》卷一。《宋朝事实类苑》卷十九。</p></li>
<li><p><span id="宋轶十五-王洙-9"></span>
迩英阁，讲讽之所也。阁后有隆儒殿，在丛竹中，制度特小。王原叔久在讲筵而身品短，同列戏之曰：「宜为隆儒殿学士。」《春明退朝录》卷上。</p></li>
<li><p><span id="宋轶十五-王洙-10"></span>
林瑀、王洙同作直讲，林谓王曰：「何相见之阔也！」王曰：「遭此霖雨。」瑀云：「今后转更疏阔也。」王问：「何故？」答云：「逢这短晷。」盖讥王之侏儒。《孔氏谈苑》卷二。《宋稗类钞》卷六。</p></li>
<li><p><span id="宋轶十五-王洙-11"></span>
公尝读《甘露记》，叹曰：「无妄之祸，乃至于此。以此视之，轩冕非可恋之物，吾日有归意。」《王氏谈录》。</p></li>
<li><p><span id="宋轶十五-王洙-12"></span>
公素不习隶书，初但微作八分。皇祐中，受诏书献穆公主碑，李氏求以古隶写，于是始作隶书。既出，人竞爱。宋丞相曰：「近世人家柏楹之刻所未及也。」君谟亦云：「君之隶字，乃得汉世旧法，仆之所作，但唐谓隶耳。」《王氏谈录》。</p></li>
<li><p><span id="宋轶十五-王洙-13"></span>
公用笔奇古。庆历中，士大夫家墓铭盖多公笔也。今上景祐徽号玉册，宣献宋公受诏写。宋公不习篆，公与代书也。又章郇公受诏书相国宝奎殿，太宗、真宗诗额，亦公代之。《王氏谈录》。</p></li>
<li><p><span id="宋轶十五-王洙-14"></span>
公性尤爱墨，持玩不厌，几案床枕间往往置之。常以柔软物磨拭，发其光色，至用衣袖，略无所惜。《王氏谈录》。</p></li>
<li><p><span id="宋轶十五-王洙-15"></span>
庆历中，人有持廷珪墨十丸求售，从子参预，托公草文字，恐溷其思，遽令磨去。公后闻之，极为叹惜。公又自能造墨，在濠梁、彭门，常走人取兖州善煤，手自和揉，妙为形体，盖光色与廷珪相上下。既成，分遗好事，悉伏其精。尝以廷珪墨遗君谟，陇西王之子恂谓公曰：「闻以墨遗君谟，槖中必缺，请以一丸补之。」《王氏谈录》</p></li>
<li><p><span id="宋轶十五-王洙-16"></span>
公少游蜀，于江滨得灵符石，石理坚润，其文尤异。《王氏谈录》。</p></li>
</ol>
</div>
<div id="王钦臣" class="section level2">
<h2>
<span class="header-section-number">25.11</span> 王钦臣<a class="anchor" aria-label="anchor" href="#%E7%8E%8B%E9%92%A6%E8%87%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-王钦臣-1"></span>
熙宁中，王钦臣仲至自河北被召用。荆公荐对，神宗问所与游从。公奏宋敏求，帝默然，遣还任。公因留一诗，书长老院中，云：「蜀地相如最好辞，武皇深恨不同时。凌云奏罢还无事，寂寞文园兴可知。」然荆公爱其诗，自题于所执扇。《能改斋漫录》卷十一。《宋诗纪事》卷二十四。</p></li>
<li><p><span id="宋轶十五-王钦臣-2"></span>
王钦臣自西京一县令召入，议法与介甫不合，令学士院试赋一篇，但赐出身，却归本任。以二诗献公，其一云：「蜀国相如最有词，武皇深恨不同时。凌云赋罢还无用，寂寞文园意可知。」其二云：「古木阴森白玉堂，老年来此试文章。宫簷日永挥毫罢，闲拂尘埃看画墙。」《泊宅编》十卷本卷一，又三卷本卷上。</p></li>
</ol>
</div>
<div id="林-瑀" class="section level2">
<h2>
<span class="header-section-number">25.12</span> 林　瑀<a class="anchor" aria-label="anchor" href="#%E6%9E%97-%E7%91%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-林瑀-1"></span>
见宋仁宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E4%BB%81%E5%AE%97-24">24</a>。</p></li>
<li><p><span id="宋轶十五-林瑀-2"></span>
见王洙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E7%8E%8B%E6%B4%99-10">10</a>。</p></li>
</ol>
</div>
<div id="阮-逸-辛有仪" class="section level2">
<h2>
<span class="header-section-number">25.13</span> 阮　逸　辛有仪<a class="anchor" aria-label="anchor" href="#%E9%98%AE-%E9%80%B8-%E8%BE%9B%E6%9C%89%E4%BB%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-阮-1"></span> <span id="宋轶十五-逸-1"></span> <span id="宋轶十五-辛有仪-1"></span>
辛谏议子有仪，尝与阮逸善。一日谓逸曰：「君未娶，我有一相知，无子。家饶财，有女求婿。其家房缗二千，当为营之，苟成以一千谢我。」逸唯唯。姻既成，逸以前约语其妇翁，妇翁难之。有仪怨甚，乃以逸有「易立太山石，难芳上林柳」之句，告谋不轨。逸下吏，全家流窜。后有仪为海州都曹，至淮舟没，凭轿子浮水上得脱。既至岸，舟人虽小儿悉免，有仪家人无一存者。《甲申杂记》。</li>
</ol>
</div>
<div id="李-植-张-续" class="section level2">
<h2>
<span class="header-section-number">25.14</span> 李　植　张　续<a class="anchor" aria-label="anchor" href="#%E6%9D%8E-%E6%A4%8D-%E5%BC%A0-%E7%BB%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李-1"></span> <span id="宋轶十五-植-1"></span> <span id="宋轶十五-张-1"></span> <span id="宋轶十五-续-1"></span>
濮人李植成伯与张续禹功师徂徕石守道，为门人高弟。欧阳文忠《读徂徕集》诗云：「常续最高弟，骞游各名科。」成伯少名常。嘉祐中，诏举天下行义之士，发遣诣阙，成伯首被此举，诏书方下而卒，士大夫惜之。时禹功居曹南，成伯前卒数日，以诗寄禹功，其末句云：「野堂吹落读残书。」禹功怪其语不祥，亟往访之，未至濮，成伯已卒。野堂，成伯读书堂也。《渑水燕谈录》卷七。《宋朝事实类苑》卷四十六。</li>
</ol>
</div>
<div id="李-概" class="section level2">
<h2>
<span class="header-section-number">25.15</span> 李　概<a class="anchor" aria-label="anchor" href="#%E6%9D%8E-%E6%A6%82"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李概-1"></span>
濮州李植与弟概赴省试。一夕，梦奏名将出，同榻而寐，概忽惊叫，植问之，曰梦人以刀斫其足，觉犹微痛。明日概预奏名。后数日，因闲行，有人拜于街中，乃濮州军吏，曰：「喜六郎过省，某今肄名贡院，昨以六郎书榜，某几遭笞捶。」问之：「何也？」乃曰：「六郎之名乃木旁既，某误书既下木，主司大怒，然将逼出院，许修改无异，则免罪责。遂以刀子刮其下木，幸而得免。」叩其修字之时，乃概足痛之际。《新编分门古今类事》卷七引《幕府燕闲录》。</li>
</ol>
</div>
<div id="黄-晞" class="section level2">
<h2>
<span class="header-section-number">25.16</span> 黄　晞<a class="anchor" aria-label="anchor" href="#%E9%BB%84-%E6%99%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-黄晞-1"></span>
黄晞，闽人，好读书，客游京师，数十年不归。家贫，谒索以为生，衣不蔽体，得钱辄买书，所费殆数百缗，自号聱隅子。石守道为直讲，闻其名，使诸生如古礼，执羔雁束帛，就里中聘之，以补学职，晞固辞不就。故欧阳永叔《哭徂徕先生》诗云「羔雁聘黄晞，晞惊走邻家」是也。著书甚多。至和中，或荐于朝，除试太学助教，月余，未及具绿袍，遇疾，暴卒。有子，甚愚鲁，所聚及自著书，皆散失无存者。《涑水记闻》卷十。《渑水燕谈录》卷四。《宋朝事实类苑》卷四十一。</p></li>
<li><p><span id="宋轶十五-黄晞-2"></span>
黄晞，闽人。皇祐初游京师，不践场屋，多以古学游绅之门。凡著书，自号聱隅子。走京尘几十年，公卿词臣无不前席。晞履裂帽破，驰走无倦。后词臣重晞之道者，列章为荐，尽力提挽，朝恩甚优，授京官，知巨邑，有旨留国子监，将有司业之命。始拜敕，徧谢知己。才三日，馆于景德如意轮院，一日晚归，解鞍少憩，谓院僧曰：「仆远人也，勤苦贫寒，客路漂泊，寒暑未尝温饱，今日方平生事毕，且放怀酣寝一夕，请戒僧童，慎无见喧。」僧诺之，扃扉遂寝。翌日大晓，寂无所闻，寺僧击牖大呼，已卒于榻矣。《玉壶清话》卷五。</p></li>
</ol>
</div>
<div id="李-觏" class="section level2">
<h2>
<span class="header-section-number">25.17</span> 李　觏<a class="anchor" aria-label="anchor" href="#%E6%9D%8E-%E8%A7%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-李觏-1"></span>
江南李觏，通经术，有文章，应大科，召试第一。尝作诗曰：「人言日落是天涯，望极天涯不见家。堪恨碧山相掩映，碧山还被暮云遮。」识者曰：「观此诗意，有重重障碍，李君恐时命不偶。」后竟如其言。《青箱杂记》卷七。《宾退录》卷六。</p></li>
<li><p><span id="宋轶十五-李觏-2"></span>
见范仲淹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E8%8C%83%E4%BB%B2%E6%B7%B9-26">26</a>。</p></li>
<li><p><span id="宋轶十五-李觏-3"></span>
见陈烈<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%99%88%E7%83%88-7">7</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%99%88%E7%83%88-8">8</a>。</p></li>
<li><p><span id="宋轶十五-李觏-4"></span>
李泰伯著《常语》非《孟子》，后举茂材，论题出「经正则庶民兴」，不知出处，曰：「吾无书不读，此必《孟子》中语也。」掷笔而出。晁说之亦著论非孟子。建炎中，宰相进拟除官，高宗曰：「《孟子》发挥王道，说之何人，乃敢非之！」勒令致仕。《鹤林玉露》乙编卷一。《尧山堂外纪》卷四十九。</p></li>
<li><p><span id="宋轶十五-李觏-5"></span>
〔李觏〕素不喜佛，不喜《孟子》，好饮酒作文，古文弥佳。一日，有达官送酒数斗，泰伯家酿亦熟，然性介僻，不与人往还。一士人知其富，有酒，然无计得饮，乃作诗数首骂《孟子》，其一云：「完廪捐阶未可知，孟轲深信亦还痴。丈人尚自为天子，女婿如何弟杀之？」李见诗大喜，留连数日，所与谈莫非骂孟子也。无何，酒尽，乃辞去。既而又有寄酒者，士人闻之再往，作《仁义正论》三篇，大率皆诋释氏。李览之，笑云：「公文采甚奇，但前次被公吃了酒后，极索寞。今次不敢相留，留此酒以自遣怀。」闻者莫不绝倒。《道山清话》。《拊掌录》。案：《宋稗类钞》卷六、《坚瓠甲集》卷四多一诗：「乞丐何曾有二妻，隣家焉得许多鸡。当时尚有周天子，何必纷纷说魏齐。」</p></li>
<li><p><span id="宋轶十五-李觏-6"></span>
江南李泰伯，尝著书非《孟子》，名曰《常语》。时有一士人，颇滑稽而饕餮，闻有馈李以酒者，欲以计求之，因录所业诗数篇投之，其首章乃《非孟》诗也。诗曰：「焚廪捐阶事可嗤，孟轲深信不知非。岳翁方且为天子，女婿如何弟杀之？」言虽鄙俚，然颇合李之意。李喜甚，留饮连日，酒尽方去。他日，士人又闻有馈李以酒者，复著论一篇，名曰《疑孟》，以投之。李读毕，谓之曰：「前此酒本拟留作数日计，君至一饮遽尽，旬余殊索寞也。公之论固佳，然此酒不可复得也。」士人遂觖望逡巡而退，传者以为笑。《庚溪诗话》卷下。《尧山堂外纪》卷四十九。</p></li>
</ol>
</div>
<div id="陈-襄" class="section level2">
<h2>
<span class="header-section-number">25.18</span> 陈　襄<a class="anchor" aria-label="anchor" href="#%E9%99%88-%E8%A5%84"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-陈襄-1"></span>
陈古灵襄与乡士陈烈、周希孟、郑穆名「四友」。公与三人者，独以斯道鸣于海隅，躬行持守益坚。自家而达于州闾，邦人化之，谓之「四先生」。虽有诞突恣傲不可率者，不敢失礼于其门。《言行龟鉴》卷二。《宋名臣言行录》后集卷十四。《东都事略》卷八十五。《名贤氏族言行类稿》卷十一。参见陈烈<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%99%88%E7%83%88-2">2</a>。</p></li>
<li><p><span id="宋轶十五-陈襄-2"></span>
陈襄述古、陈烈季慈、周希孟公辟、郑穆闳中，闽中号为四先生。刘执中与四人为友，乡人号五先生。《小学绀珠》卷六。</p></li>
<li><p><span id="宋轶十五-陈襄-3"></span>
陈述古密直知建州浦城县日，有人失物，捕得莫知的为盗者。述古乃绐之曰：「某庙有一钟，能辨盗至灵。」使人迎置后阁祠之，引群囚立钟前，自陈不为盗者，摸之则无声，为盗者摸之则有声。述古自率同职祷钟甚肃，祭讫，以帷围之，乃阴使人以墨涂钟，良久，引囚逐一令引手入帷摸之，出乃验其手，皆有墨，唯有一囚无墨，讯之，遂承为盗，盖恐钟有声，不敢摸也。《梦溪笔谈》卷十三。《宋名臣言行录》后集卷十四。《续墨客挥犀》卷十。《自警编》卷七。</p></li>
<li><p><span id="宋轶十五-陈襄-4"></span>
荆公之退也，先生在讲筵，荐司马温公以下三十三人，神宗善之而不能尽用也。元祐名臣，皆在其中。南渡后，高宗得其稿，诏示天下，以为荐士者法。《宋元学案》卷五。</p></li>
<li><p><span id="宋轶十五-陈襄-5"></span>
公将终，妻子环泣求所以语后者。公索纸笔书「先圣先师」四字，付其子而绝。《宋名臣言行录》后集卷十四引《行状》。</p></li>
</ol>
</div>
<div id="陈-烈" class="section level2">
<h2>
<span class="header-section-number">25.19</span> 陈　烈<a class="anchor" aria-label="anchor" href="#%E9%99%88-%E7%83%88"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-陈烈-1"></span>
陈烈初年读书，不理会得，又不记。因读《孟子》「求放心」一段，遂谢绝人事，静坐室中。数月后，看文字记性加数倍，又聪明。《朱子语类》卷一百二十九。</p></li>
<li><p><span id="宋轶十五-陈烈-2"></span>
福建有陈烈季甫、周希孟公辟、郑穆闳中、陈襄述古穷经苦节，以古人相期，故当时有「四先生」之号。章望之表民作《四贤传》行于世。《吕氏杂记》卷上。《尧山堂外纪》卷四十九。参见陈襄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%99%88%E8%A5%84-1">1</a>。</p></li>
<li><p><span id="宋轶十五-陈烈-3"></span>
陈密学襄、郑祭酒穆，与陈烈、周希孟皆福州人，以乡行称，闽人谓之「四先生」。烈尤为蔡君谟所知，尝与欧阳文忠公共荐于朝，由是益知名。然烈行怪多伪。蔡君谟母死，烈往吊，自其家匍匐而进。人问之，曰：「此《诗》所谓『凡民有丧，匍匐救之』者也。」《石林燕语》卷十。</p></li>
<li><p><span id="宋轶十五-陈烈-4"></span>
陈烈，福州人，博学，不循时态，动遵古礼。蔡君谟居丧于莆田，烈往吊之，将至近境，语门人曰：「《诗》不云乎：『凡民有丧，匍匐救之。』今将与二三子行此礼。」于是乌巾襕鞹，行二十余里，望门以手据地膝行，号恸而入孝堂，妇女望之皆走，君谟匿笑受吊。即时，李遘画《匍匐图》。《倦游杂录》。《宋朝事实类苑》卷七十一。《续墨客挥犀》卷四。《五杂组》卷十三。《坚瓠丙集》卷四。《宋稗类钞》卷六。</p></li>
<li><p><span id="宋轶十五-陈烈-5"></span>
见蔡襄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E8%94%A1%E8%A5%84-9">9</a>。</p></li>
<li><p><span id="宋轶十五-陈烈-6"></span>
元丰中，刘待制瑾为守，元夕，不问贫富，每户科灯十盏。陈先生以诗题鼓门大灯笼云：「富家一椀灯，太仓一粒粟。贫家一椀灯，父子相聚哭。风流太守知不知？唯恨笙歌无妙曲。」瑾闻而谢之。《宋诗纪事》卷二十三引《淳熙三山志》。参见蔡襄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E8%94%A1%E8%A5%84-10">10</a>。</p></li>
<li><p><span id="宋轶十五-陈烈-7"></span>
君谟蔡公出守福唐，时李泰伯遘自建昌文访之。一日，命遘及陈孝廉烈早膳于后圃望海亭，不设樽酒。饍罢欲起，时方暮春，鬻酒于园，郡人嬉游，籍姬数子时亦寻芳于此，既太守在亭，因敛袖声喏而过。蔡公遂留之，旋命觥具，就以为侑酒。方行，举歌一拍，陈烈者惊惧怖骇，越墙攀木而遁。泰伯即席赋诗云：「七闽山水掌中窥，乘兴登临到落晖。谁在画帘沽酒处，几多鸣橹趁潮归。晴来海色依稀见，醉后乡心即渐微。山鸟不知红粉乐，一声檀板便惊飞。」盖讥其矫之过也。《湘山野录》卷下。《宋朝事实类苑》卷七十一。《古今诗话》。《道山清话》。《诗话总龟》前集卷三十九。《宋诗纪事》卷十九。</p></li>
<li><p><span id="宋轶十五-陈烈-8"></span>
李泰伯一日与处士陈烈赴蔡君谟饮。君谟以营妓佐酒，烈已不乐。酒行，众妓方歌，烈并酒掷于案上，作皇惧状，逾墙攀木而遁。时泰伯坐上赋诗云：「七闽山水掌中窥，乘兴登临对落晖。谁在画楼酤酒处，几多鸣𫇛送潮归。晴来海色依稀见，醉后乡心积渐微。山鸟不知红粉乐，一声檀板便惊飞。」烈闻之，遂投牒云：「李觏本无士行，辄簉宾筵，诋释氏为妖胡，指孟轲为非圣。按吾圣经云：『非圣人者无法。』合依名教，肆诸市朝。」君谟览牒，笑谓来者云：「传语先生，今后不使弟子也。」《尧山堂外纪》卷四十九。《坚瓠丙集》卷一。</p></li>
</ol>
</div>
<div id="郑-穆" class="section level2">
<h2>
<span class="header-section-number">25.20</span> 郑　穆<a class="anchor" aria-label="anchor" href="#%E9%83%91-%E7%A9%86"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-郑穆-1"></span>
见陈襄<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%99%88%E8%A5%84-1">1</a>。</p></li>
<li><p><span id="宋轶十五-郑穆-2"></span>
郑待制穆，字闳中，福州人。与刘彝、陈襄皆以德行为世所尊，号四先生。时郑归闽，〔孙〕公亦有诗送之曰：「清晓都门祖帐开，路人相与叹贤哉。流尘几翳看山眼，落日休亭别酒杯。何待诸生留北阙，自存遗直在东台。连江四老嗟谁在，白首今朝只独来。」《孙公谈圃》卷中。《宋诗纪事》卷二十三。</p></li>
</ol>
</div>
<div id="刘-敞" class="section level2">
<h2>
<span class="header-section-number">25.21</span> 刘　敞<a class="anchor" aria-label="anchor" href="#%E5%88%98-%E6%95%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-刘敞-1"></span>
刘元甫少时，一僧善传神。见曾祖〔苏仲昌〕，曾祖召元甫，使僧为之传神。刘时未登第，僧问所服。刘曰：「但直裰皂縚可也。」逡巡画成，逼真。刘即以歌诗谢之，顷刻而成。曾祖大赏之曰：「可谓三绝。」《魏公谭训》卷六。</p></li>
<li><p><span id="宋轶十五-刘敞-2"></span>
刘原父就省试，时父立之为湖北转运使。按部至鄂州，与郡守王山民宴于黄鹤楼，数日不发，谓守曰：「吾且止此，以候殿榜，儿子决须魁天下。」守心不平，且曰：「四海多士，虽令似才俊，岂可预料？」立之曰：「纵使程试不得意，亦须作第二人。」来日，殿榜到州，原父果第二名。继得家书云：「初考乃状元，为赋中小误，遂以贾黯为魁。」立之即以书示郡守而行。所谓「知子莫若父」也。《默记》卷中。</p></li>
<li><p><span id="宋轶十五-刘敞-3"></span>
刘原甫廷试本为第一。王文安公，其舅也，为编排试卷官，既拆号，见其姓名，遂自陈请降下名。仁宗初以高下在初覆，考官、编排官无与，但以号次第之尔。文安犹力辞不已，遂升贾直孺为魁，以原甫为第二。《石林避暑录话》卷四。《石林燕语》卷八。</p></li>
<li><p><span id="宋轶十五-刘敞-4"></span>
见夏竦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%A4%8F%E7%AB%A6-37">37</a>。</p></li>
<li><p><span id="宋轶十五-刘敞-5"></span>
刘原父文章敏赡，尝直舍人院。一日，追封皇子、公主九人，方下直，为之立马却坐，一挥九制成，文辞典丽，各得其体，真天才也。欧阳文忠公闻而叹曰：「昔王勃一日草五王策，此未足尚也。」《渑水燕谈录》卷六。《何氏语林》卷九。《宋稗类钞》卷六。</p></li>
<li><p><span id="宋轶十五-刘敞-6"></span>
故事，锁学士院有四制，则竝命学士分草，谓之双锁。刘原父立马而草九制，人固已服其敏。邓温伯为内相，当元丰末建储亲王及内外将相进恩，一夕独草制二十二道，益敏而工，其有腹藁邪？《清波别志》卷下。</p></li>
<li><p><span id="宋轶十五-刘敞-7"></span>
见狄青<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E7%8B%84%E9%9D%92-36">36</a>。</p></li>
<li><p><span id="宋轶十五-刘敞-8"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-28">28</a>。</p></li>
<li><p><span id="宋轶十五-刘敞-9"></span>
嘉祐四年贬吕溱，其诰词刘敞行之，溱当贬而褒。《东原录》。</p></li>
<li><p><span id="宋轶十五-刘敞-10"></span>
见梅尧臣<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%A2%85%E5%B0%A7%E8%87%A3-19">19</a>。</p></li>
<li><p><span id="宋轶十五-刘敞-11"></span>
见梅尧臣<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%A2%85%E5%B0%A7%E8%87%A3-20">20</a>。</p></li>
<li><p><span id="宋轶十五-刘敞-12"></span>
国朝翰林学士，多以知制诰久次而以称职闻者为之。刘原甫居外制最久，既誉望高一时，故士论咸以为宜充此选，而刘亦雅自负，以为当得之，然久柅不得进。逮出典两郡还朝，复居旧职，且十年矣，终不用。久之，复请外补，于是以翰林侍读学士知永兴军，颇怏怏不自得。一日，顾官属曰：「诸君闻殿前指挥使郝质乎？已拜翰林学士矣。」或以为疑者，徐笑曰：「以今日之事准之，固当如此耳。」《却扫编》卷上。</p></li>
<li><p><span id="宋轶十五-刘敞-13"></span>
刘公敞前后拜官，未尝辄让，惟初拜侍读及除谏议，辞之，其诚心以谓分所不宜处，则不欲苟受之，非以邀名也。《宋名臣言行录》后集卷四。《自警编》卷二。《言行龟鉴》卷五。</p></li>
<li><p><span id="宋轶十五-刘敞-14"></span>
长安李士衡观察家藏一端研，当时以为宝，下有刻字云：「天宝八年冬，端州东溪石刺史李元书。」刘原甫知长安，取视之，大笑曰：「天宝安得有年？自改元即称『载』矣，且是时州皆称郡，刺史皆称太守，至德后始易，今安得独尔耶？」亟取《唐书》示之，无不惊叹。李氏研遂不敢复出。……原甫博物多闻，前世实无及者。在长安，有得古铁刃以献，制作极巧，下为大环，以缠龙为之，而其首类鸟，人莫有识者。原甫曰：「此赫连勃勃所铸龙雀刀。所谓『大夏龙雀』者也。鸟首盖雀云。」问之，乃种世衡筑青涧城掘地所得，正夏故疆也。又有获玉印遗之者，其文曰「周恶夫印」。公曰：「此汉条侯印，尚存于今耶！」或疑而问之，曰：「古亚、恶二字通用。《史记》卢绾之孙，他人封亚谷侯，而《汉书》作『恶谷』是矣。」闻者始大服。《石林避暑录话》卷三。《何氏语林》卷二十一。《宋稗类钞》卷五。</p></li>
<li><p><span id="宋轶十五-刘敞-15"></span>
刘原父帅长安，得汉宣帝时铜甬一，上有识云：「容十斗，重四十斤。」原父以今权量校之，止容三斗，重十五斤。《泊宅编》十卷本卷六。</p></li>
<li><p><span id="宋轶十五-刘敞-16"></span>
原父出知永兴，惑官妓，得惊眩疾，力求便郡。仁宗谓执政曰：「如敞者，岂易得耶！」赐以新橙五十。《郡斋读书志》卷十九。《宋诗纪事》卷十六。</p></li>
<li><p><span id="宋轶十五-刘敞-17"></span>
「凉风响高树，清露坠明河。谁谓夏夜短，已觉秋意多。艳肤丽华烛，皓齿扬清歌。临觞不作意，奈此粲者何？」翰林侍读学士刘敞原父，在永兴军所作诗也。叶少蕴《避暑录话》尝载之，且云：「恨原父此病未除也。」予后读国史《原父本传》载：「原父在永兴，惑官妓，得惊瞀病。」乃知前诗故不徒作也。《能改斋漫录》卷十一。</p></li>
<li><p><span id="宋轶十五-刘敞-18"></span>
刘原父晚守长安，眷官妓蔡娇，所谓添酥者也。其召还，作诗别之，曰：「玳筵银烛彻宵明，白玉佳人唱渭城。更尽一杯须起舞，关河秋月不胜情。」《侯鲭录》卷八。</p></li>
<li><p><span id="宋轶十五-刘敞-19"></span>
刘贡父知长安，妓有茶娇者，以色慧称，贡父惑之，事传一时。贡父被召造朝，茶娇远送之，贡父为夜宴痛饮，有别诗曰：「画堂银烛彻宵明，白玉佳人唱渭城。唱尽一杯须起舞，关河风月不胜情。」至阙，永叔直出道者院，去城四十五里迓贡父，贡父适病酒未起。永叔曰：「何故未起？」贡父曰：「自长安路中，亲识留饮，颇为酒病。」永叔戏之曰：「贡父非独酒能病人，茶亦能病人多矣。」《过庭录》。《宋诗纪事》卷十六。《宋稗类钞》卷四。案：此似应是刘攽兄刘敞（原父）事，今列刘敞名下。中华书局点校本《过庭录》改「贡父」为「原父」。</p></li>
<li><p><span id="宋轶十五-刘敞-20"></span>
刘原父学际天人。知永兴日，已被病。时所亲贾常彝父同在雍，夏月，与常露坐，见一流星甚大，原父惊曰：「当有亲王为九五者。」后数月，乃英宗为皇子。《默记》卷下。</p></li>
<li><p><span id="宋轶十五-刘敞-21"></span>
刘原父晚年病，不复识字，日月儿女皆不能认。人言永兴中多发冢墓求古物，致此。《暇日记》。《研北杂志》卷上。《宋诗纪事》卷十六。</p></li>
<li><p><span id="宋轶十五-刘敞-22"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-202">202</a>。</p></li>
<li><p><span id="宋轶十五-刘敞-23"></span>
刘中原父望欧阳公稍后出，同为昭陵侍臣，其学问文章，势不相下，然相乐也。欧阳公喜韩退之文，皆成诵，中原父戏以为「韩文究」。每戏曰：永叔于韩文，有公取，有窃取，窃取者无数，公取者粗可数。……欧阳公以退之「读《墨子》不相用，不足为孔墨」为叛道。中原父笑曰：「永叔无伤事主也。」《邵氏闻见后录》卷十八。</p></li>
<li><p><span id="宋轶十五-刘敞-24"></span>
刘原父文，醇雅有西汉风，与欧公同时，为欧公盛名所掩……几与欧、曾、苏、王并。而水心亦亟称之，于是方论定。《林下偶谈》卷三。</p></li>
<li><p><span id="宋轶十五-刘敞-25"></span>
苏子瞻云：昔刘原父酒酣，诵陈季弼告陈元龙语，因仰天太息。此自原父舒其胸中磊块之气。吾尝作诗云：「平生我亦轻余子，晚岁人谁念此翁。」记原父语也。《何氏语林》卷二十四。《苕溪渔隐丛话》前集卷三十八。</p></li>
<li><p><span id="宋轶十五-刘敞-26"></span>
刘原父敞再婚某氏，欧阳永叔以二绝戏之：「平生志业有谁先，落笔文章海内传。明日都城应纸贵，开帘却扇见新篇。」「仙家千载一何长，浮世空惊日月忙。洞里新花莫相笑，刘郎今是老刘郎。」原父不悦。《西清诗话》卷下。</p></li>
<li><p><span id="宋轶十五-刘敞-27"></span>
刘原父晚年再娶，欧公作诗戏之云：「仙家千载一何长，浮世空惊日月忙。洞里桃花莫相笑，刘郎今是老刘郎。」原父得诗不悦。欧公与王拱辰同为薛简肃公婿，欧公先娶王夫人姊，再娶其妹，故拱辰有「旧女婿为新女婿，大姨夫作小姨夫」之戏。原父思报之，三人会间，原父曰：「昔有一学究训学子诵《毛诗》，至『委蛇委蛇』，学子念从原字，学究怒而责之曰：『蛇』当读作『姨』字，毋得再误。明日，学子观乞儿弄蛇，饭后方来，问：『何晏也？』曰：『遇有弄姨者，从众观之。先弄大姨，后弄小姨。是以来迟。』」欧公亦为之噱然。《尧山堂外纪》卷四十九。《坚瓠乙集》卷一。参见王拱辰<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%8E%8B%E6%8B%B1%E8%BE%B0-1">1</a>。</p></li>
</ol>
</div>
<div id="刘-攽" class="section level2">
<h2>
<span class="header-section-number">25.22</span> 刘　攽<a class="anchor" aria-label="anchor" href="#%E5%88%98-%E6%94%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-刘攽-1"></span>
刘贡父强记，方幼，众令诵《霍光传》诸臣奏事，不遗一名。《魏公谭训》卷四。</p></li>
<li><p><span id="宋轶十五-刘攽-2"></span>
刘贡父作国子监直讲，英宗即位，久而车驾方出，太学生除直日外并迎驾。时有斋直日，以不得豫也，乃潜出看驾。既而众退，以潜出之罪申直讲，直讲难其辞，贡父遽判其状尾曰：「黄屋初出，莫不咸观；青衿何为，乃独块处？可特免罚。」众以为当。《王公四六话》卷下。</p></li>
<li><p><span id="宋轶十五-刘攽-3"></span>
刘贡父初入馆，乃乘一骒马而出。或谓之曰：「此岂公所乘也！亦不虑趋朝之际，有从群者，或致奔踶之患耶？」贡父曰：「诺，吾将处之也。」或曰：「公将何以处之？」曰：「吾令市青布作小襜，系之马后耳！」或曰：「此更诡异也。」贡父曰：「奈何，我初幸馆阁之除，不谓俸入不给桂玉之用，因就廉直，取此马以代步。不意诸君子督过之深，姑为此以揜言者之口耳，有何不可？」《春渚纪闻》卷一。《何氏语林》卷二十七。《宋稗类钞》卷六。</p></li>
<li><p><span id="宋轶十五-刘攽-4"></span>
刘攽贡甫性滑稽，喜嘲谑。与王汾同在馆中，汾病口吃，攽为之赞曰：「恐是昌家，又疑非类，未闻雄鸣，只有艾气。」周昌、韩非、扬雄、邓艾，皆古之口吃者也。《孔氏谈苑》卷二。《何氏语林》卷二十七。《尧山堂外纪》卷四十九。《坚瓠戊集》卷三。</p></li>
<li><p><span id="宋轶十五-刘攽-5"></span>
王汾嘲刘攽云：「常朝多唤子。」盖常朝知班吏多云「班班」，谓之唤班。攽应声云：「寒食每寻君。」盖呼汾为「坟」耳。《孔氏谈苑》卷二。《何氏语林》卷二十七。《尧山堂外纪》卷四十九。</p></li>
<li><p><span id="宋轶十五-刘攽-6"></span>
王汾口吃，刘攽尝嘲之曰：「恐是昌家，又疑非类。不见雄名，惟闻艾气。」盖以周昌、韩非、扬雄、邓艾皆吃也。又尝同趋朝，闻叫班声，汾谓曰：「紫宸殿下频呼汝。」攽应声答曰：「寒食原头屡见君。」各以其名为戏也。《东轩笔录》卷十一。《宋朝事实类苑》卷六十五。</p></li>
<li><p><span id="宋轶十五-刘攽-7"></span>
刘贡父尝见一士人口吃，戏作谜云：「本是昌徒，又为非类。虽无雄材，却有艾气。」东坡曰：「贡父可谓滑稽之雄也。」《高斋漫录》。《邵氏闻见后录》卷三十。</p></li>
<li><p><span id="宋轶十五-刘攽-8"></span>
刘攽贡父、王汾彦祖同在馆阁，皆好谈谑。一日，刘谒王曰：「君改赐章服，故致贺尔。」王曰：「未尝受命。」「旦早闻合门传报，君但询之。」王密使人询之合门，乃是有旨：诸王坟得用红泥涂之尔。《渑水燕谈录》卷十。《宋朝事实类苑》卷六十五。</p></li>
<li><p><span id="宋轶十五-刘攽-9"></span>
刘攽嘲王觌云：「汝何故见卖？」觌曰：「卖汝直甚分文。」《邵氏闻见后录》卷三十。《齐东野语》卷十七。《尧山堂外纪》卷四十九。《宋稗类钞》卷六。</p></li>
<li><p><span id="宋轶十五-刘攽-10"></span>
刘攽、刘恕同在馆下，攽一日问恕曰：「前日闻君猛雨中往州西，何耶？」恕曰：「我访丁君，闲冷无人过从，我故冒雨往见也。」攽曰：「丁方判刑部，子得非有所请求耶？」恕勃然大怒，至于诟骂。攽曰：「我偶与子戏耳，何忿之深也。」然终不解，同列亦惘然莫测。异时，方知是日恕实有请求于丁，攽初不知，悮中其讳耳。《东轩笔录》卷十一。《读书镜》卷五。《昨非庵日纂》二集卷十二。</p></li>
<li><p><span id="宋轶十五-刘攽-11"></span>
刘贡父学士攽辨博才敏，尝出诸人上。一日在馆中，与诸寮友语及时政事，王学士观遽止之，使勿言。陆经乃戏王学士云：「王三到了，是惜命时。」贡父应声对曰：「不惟王三惜命，更兼陆四括囊。」人皆服其机警。王三、陆四，皆排行也。《宋朝事实类苑》卷六十七引《魏王语录》。</p></li>
<li><p><span id="宋轶十五-刘攽-12"></span>
见李常<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E6%9D%8E%E5%B8%B8-2">2</a>。</p></li>
<li><p><span id="宋轶十五-刘攽-13"></span>
刘贡父为馆职，节日同舍有令从者以书筒盛门状，徧散于人家。贡父知之，乃呼住所遣人坐于别室，犒以酒炙，因取书筒视之。凡与贡父有一面之旧者，尽易贡父门状。其人既饮食，再三致谢。徧走陌巷，实为贡父投刺，而主人之刺遂不得达。《轩渠录》。《宋稗类钞》卷四。</p></li>
<li><p><span id="宋轶十五-刘攽-14"></span>
馆中一日会茶，有一新进曰：「退之诗太孟浪。」时贡父偶在座，厉声问曰：「『风约半池萍』，谁诗也？」其人无语。《道山清话》。</p></li>
<li><p><span id="宋轶十五-刘攽-15"></span>
见吕公著<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E5%90%95%E5%85%AC%E8%91%97-33">33</a>。</p></li>
<li><p><span id="宋轶十五-刘攽-16"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-105">105</a>。</p></li>
<li><p><span id="宋轶十五-刘攽-17"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-172">172</a>。</p></li>
<li><p><span id="宋轶十五-刘攽-18"></span>
刘贡甫旧与王荆公游，甚欵。荆公在从班，贡甫以馆职居京师，每相过必终日。其后荆公为参知政事，一日贡甫访之，值其方饭，使吏延入书室中，见有藁草一幅在砚下，取视之，则论兵之文也。贡甫性强记，一过目辄不忘，既读，复寘故处，独念吾以庶僚谒执政，径入其便坐，非是，因复趋出，待于庑下。荆公饭毕而出，始复邀入坐，语久之，问：「贡甫近颇为文乎？」贡甫曰：「近作《兵论》一篇，草创未就。」荆公问所论大概如何，则以所见藁草为己意以对，荆公不悟其尝见己之作也。默然良久，徐取砚下藁草裂之。盖荆公平日论议，必欲出人意之表，苟有能同之者，则以为流俗之见也。《却扫编》卷中。《朱子语类》卷一百二十四。《宋稗类钞》卷五。</p></li>
<li><p><span id="宋轶十五-刘攽-19"></span>
集贤校理刘攽贡父好滑稽，尝造介甫，值一客在坐，献策曰：「梁山泊决而涸之，可得良田万余顷，但未择得便利之地贮其水耳。」介甫倾首沉思，曰：「然。安得处所贮许多水乎？」贡父抗声曰：「此甚不难。」介甫欣然，以谓有策，遽问之，贡父曰：「别穿一梁山泊，则足以贮此水矣。」介甫大笑，遂止。《涑水记闻》卷十五。《宋朝事实类苑》卷六十七。《邵氏闻见后录》卷三十。《何氏语林》卷二十七。《尧山堂外纪》卷四十九。《宋稗类钞》卷六。</p></li>
<li><p><span id="宋轶十五-刘攽-20"></span>
介甫当国，喜言农田水利。有献议梁山泺可涸之以为田，介甫欲行之，又念水无所归，以问刘贡父，曰：「此事杨蟠无齿。」贡父退，介甫思其说而不得。呼其子雱，问以此语何意，且出何书。雱曰：「不知，当召而问之。」贡父既至，雱以父之问问焉。贡父笑曰：「此易晓耳。杨蟠杭人，善作诗，自号浩然居士，相公熟识之。今欲涸湖为田，此事浩然无涯也。」一时闻者绝倒。《诚斋诗话》。《坚瓠戊集》卷四。</p></li>
<li><p><span id="宋轶十五-刘攽-21"></span>
往年士大夫好讲水利，有言欲涸梁山泊以为农田者，或诘之曰：「梁山泊，古巨野泽，广袤数百里。今若涸之，不幸秋夏之交行潦四集，诸水并入，何以受之？」贡父适在坐，徐曰：「却于泊之傍凿一池，大小正同，则可受其水矣。」坐中皆绝倒，言者大惭沮。《渑水燕谈录》卷十。</p></li>
<li><p><span id="宋轶十五-刘攽-22"></span>
王荆公为相，大讲天下水利。时至有愿干太湖，云「可得良田数万顷」，人皆笑之。荆公因与客话及之，时刘贡父学士在坐，遽对曰：「此易为也。」荆公曰：「何也？」贡父曰：「但旁别开一太湖纳水，则成矣。」公大笑。《明道杂志》。《五杂组》卷十六。</p></li>
<li><p><span id="宋轶十五-刘攽-23"></span>
熙宁始尚经术，说《诗》者竞为穿凿，如「伊其相谑，赠之以芍药。」谓此为淫佚之会。必求其为士赠女乎，女赠士乎？刘贡父曰：「芍药能行血破胎气，此盖士赠女也；若『视尔如荍，贻我握椒』，则女之赠士也。《本草》云：『椒，性温，明目，暖水。』故耳。」闻者绝倒。《尧山堂外纪》卷四十九。</p></li>
<li><p><span id="宋轶十五-刘攽-24"></span>
王介甫多思而喜凿。时出一新说，已而悟其非，又出一说以解之，是以其学多说。尝与刘贡父食，曰：「孔子不撤姜食，何也？」贡父曰：「《本草》言：姜食多损智，道非明民，将以愚之。孔子以道教人者，故不撤姜食，所以愚之也。」介甫欣然而笑，久之，乃悟其戏也。《仇池笔记》卷上。《邵氏闻见后录》卷三十。《何氏语林》卷二十七。《尧山堂外纪》卷四十九。</p></li>
<li><p><span id="宋轶十五-刘攽-25"></span>
刘贡父言，每见介甫道《字说》，便待打诨。《道山清话》。《何氏语林》卷二十八。</p></li>
<li><p><span id="宋轶十五-刘攽-26"></span>
熙宁中，学士以《字解》相上，或问贡父，曰：「曾得字学新说否？」贡父曰：「字有三牛为奔字，三鹿为麄字。窃以牛为麄而行缓，非善奔者；鹿善奔而体瘦，非麄大者。欲二字相易，庶各会其意。」闻者大笑。《渑水燕谈录》卷十。参见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-149">149</a>。</p></li>
<li><p><span id="宋轶十五-刘攽-27"></span>
杜少陵《宿龙门》诗有云「天阙象纬逼」，王介甫改「阙」为「阅」，黄鲁直对众极言其是。贡父闻之曰：「直是怕他。」《道山清话》。《尧山堂外纪》卷四十九。</p></li>
<li><p><span id="宋轶十五-刘攽-28"></span>
刘贡父与王介甫最为故旧。荆公尝戏拆贡父名曰：「刘颁不值一分文。」谓其名也。贡父复戏拆荆公名曰：「失女便成宕，无宀真是妬，下交乱真如，上交误当宁。」荆公大叹而心衔之。《默记》卷中。《昨非庵日纂》二集卷十二。《尧山堂外纪》卷四十九。《宋稗类钞》卷六。</p></li>
<li><p><span id="宋轶十五-刘攽-29"></span>
王荆公谓刘贡父曰：「三代夏商周，可对乎？」贡父即曰：「四诗风雅颂。」荆公拊髀曰：「天造地设也。」《尧山堂外纪》卷四十九。《坚瓠甲集》卷四。参见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-176">176</a>。</p></li>
<li><p><span id="宋轶十五-刘攽-30"></span>
刘贡父平生不曾议人长短，人有不韪，必当面折之，虽介甫用事，诸公承顺不及，惟贡父屡当面攻之。然退与人言，未尝出一语，人皆服其长者，虽介甫亦敬服之。《道山清话》。《池北偶谈》卷十五。</p></li>
<li><p><span id="宋轶十五-刘攽-31"></span>
孙莘老形貌奇古。熙宁中，论事不合，责出，世谓没兴孔夫子。孔宗翰，宣圣之后，气质肥厚，刘贡父目之孔子家小二郎。元祐间二人俱为侍郎，二部争事于殿门外幄次中，刘贡父过而谓曰：「吾党之直者异于是。」坐中有悟之者，大笑。《侯鲭录》卷七。《尧山堂外纪》卷四十九。</p></li>
<li><p><span id="宋轶十五-刘攽-32"></span>
见孙洙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%AD%99%E6%B4%99-3">3</a>。</p></li>
<li><p><span id="宋轶十五-刘攽-33"></span>
孙觉、孙洙同在三馆，觉肥而长，洙短而小，然二人皆髯，刘攽呼为「大胡孙」、「小胡孙」。顾临，字子敦，亦同为馆职，为人伟仪干而好谈兵，攽目为「顾将军」，而又好以反语呼之为「顿子姑」。攽尝与王介同为开封府试官，试《节以制度不伤财赋》，举子多用「畜积」字，「畜」本音五六反，《广韵》又呼玉反，声近御名，介坚欲黜落，攽争之，遂至諠忿。监试陈襄奏闻其事，二人皆赎金，而中丞吕公著又言责之太轻，遂皆夺主判。是时，雍子方为开封府推官，戏攽曰：「据罪当决臋杖十三。」攽答曰：「然吾已入文字矣，其词曰：『切见开封府推官雍子方，身材长大，臋腿丰肥，臣实不如，举以自代。』」合坐大笑。《东轩笔录》卷十一。《宋朝事实类苑》卷六十七。《宋稗类钞》卷六。</p></li>
<li><p><span id="宋轶十五-刘攽-34"></span>
刘攽、王介同为开封府试官，举人有用「畜」字者，介谓音犯主上嫌名，攽谓礼部先未尝定此名为讳，不可用以黜落，因纷争不已，而介以恶语侵攽，攽不校。既而御史张戬、程灏并弹之，遂皆赎金。御史中丞吕公著又以为议罪太轻，遂夺其主判，其实中丞不乐攽也。谢表略曰：「彍弩射市，薄命难逃。飘瓦在前，忮心不校。」又曰：「在矢人之术，惟恐不伤；而田主之牛，夺之已甚。」盖谓是也。《东轩笔录》卷九。《宋朝事实类苑》卷四十。</p></li>
<li><p><span id="宋轶十五-刘攽-35"></span>
王中父介与刘贡父同考试，中父以举人卷子用「小畜」字，疑「畜」字与御名同音，贡父争以为非，中父不从，固以为御名。贡父曰：「此字非御讳，乃中父家之讳也。」因相诟骂。贡父坐罢同判太常礼院，罚铜归馆。有启谢执政云：「虚船独舟，忮心不怨。强弩射市，薄命何逃？」时雍子方为开封推官，戏曰：「据罪名，当决臀杖十三。」贡父曰：「吾已入文字云：『切见雍子方身材长大，臀腿丰肥，臣实不如，举以自代。』」《尧山堂外纪》卷四十九。《王公四六话》卷下。</p></li>
<li><p><span id="宋轶十五-刘攽-36"></span>
王介得知常州，刘贡甫以语谑之，介曰：「贡甫非岂弟君子乎？」贡甫曰：「虽非岂弟君子，却是打爷知州。」常州风俗殴父，有桥名曰「打爷桥」。《孔氏谈苑》卷三。《道山清话》。《坚瓠戊集》卷三。</p></li>
<li><p><span id="宋轶十五-刘攽-37"></span>
刘攽博学有俊才，然滑稽，喜谑玩，亦屡以犯人。熙宁中，为开封府试官，出《临以教思无穷论》，举人上请曰：「此卦大象如何？」刘曰：「要见大象，当诣南御苑。」又有请曰：「至于八月有凶，何也？」答曰：「九月固有凶矣。」盖南苑豢驯象，而榜帖之出，常在八月、九月之间也。马嘿为台官，弹奏攽轻薄，不当置在文馆。攽闻而叹曰：「既为马嘿，岂合驴鸣？」吕嘉问提举市易务，三司使曾布劾其违法，王荆公惑党人之说，反以罪三司。曾既革，下朝请，而嘉问治事如故。攽闻而叹曰：「岂意曾子避席，望之俨然乎？」望之，嘉问字也。《东轩笔录》卷八。《涑水记闻》卷十四。《孔氏谈苑》卷二。《宋朝事实类苑》卷六十四。《五杂组》卷十六。《尧山堂外纪》卷四十九。《宋稗类钞》卷六。</p></li>
<li><p><span id="宋轶十五-刘攽-38"></span>
马默击刘贡父玩侮无度，或告贡父。贡父曰：「既称马默，何用驴鸣？」立占《马默驴鸣赋》，有「冀北群空，黔南技止」之警策，亦可谓奇才也。《邵氏闻见后录》卷三十。</p></li>
<li><p><span id="宋轶十五-刘攽-39"></span>
刘贡父出通判泰州，题馆中壁云：「壁门金阙倚天开，五见宫花落井槐。明日扁舟沧海去，却从云气望蓬莱。」王介甫见而讽咏之，仍书于扇。《名贤氏族言行类稿》卷三十。《尧山堂外纪》卷四十九。</p></li>
<li><p><span id="宋轶十五-刘攽-40"></span>
见王安国<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E5%9B%BD-16">16</a>。</p></li>
<li><p><span id="宋轶十五-刘攽-41"></span>
荆公罢相，出镇金陵，时飞蝗自北而南，江东诸郡皆有之。百官饯荆公于城外，刘贡父后至，追之不及，见其行榻上有一书屏，因书一绝以寄之云：「青苗助役两妨农，天下嗷嗷怨相公。惟有蝗虫偏感德，又随车骑过江东。」《古今合璧事类备要》前集卷二十。《尧山堂外纪》卷四十九。《昨非庵日纂》二集卷一。《坚瓠甲集》卷三。《柳亭诗话》卷四。</p></li>
<li><p><span id="宋轶十五-刘攽-42"></span>
刘贡父文学过人而又滑稽善谑，知曹州日，于伋书记自京还，贡父问：「尝见王学士，渠有老态否？」于曰：「颜犹未老，而鬓已斑。」贡父曰：「岂非急进至然也。」《渑水燕谈录》卷十。《宋朝事实类苑》卷六十四。</p></li>
<li><p><span id="宋轶十五-刘攽-43"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-27">27</a>。</p></li>
<li><p><span id="宋轶十五-刘攽-44"></span>
沈括，字存中，为内翰。刘贡父与从官数人同访之。下马，典谒者报云：「内翰方就浴，可少待。」贡父语同行曰：「存中死矣，待之何益？」众惊而问其故，贡父曰：「《孟子》不云乎：『死矣夫，盆成括。』」众始悟其为戏，乃大笑而去。《曲洧旧闻》卷六。《拊掌录》。《西湖游览志余》卷十二。《何氏语林》卷二十七。《尧山堂外纪》卷四十九。《宋稗类钞》卷六。</p></li>
<li><p><span id="宋轶十五-刘攽-45"></span>
见韩缜<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BC%9C-5">5</a>。</p></li>
<li><p><span id="宋轶十五-刘攽-46"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-201">201</a>。</p></li>
<li><p><span id="宋轶十五-刘攽-47"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-202">202</a>。</p></li>
<li><p><span id="宋轶十五-刘攽-48"></span>
刘贡父觞客，子瞻有事先起。刘调曰：「幸早里，且从容。」子瞻曰：「奈这事，须当归。」各以三果一药为对。《宋稗类钞》卷六。</p></li>
<li><p><span id="宋轶十五-刘攽-49"></span>
刘贡父一日问苏子瞻：「『老身倦马河堤永，踏尽黄榆绿槐影。』非阁下之诗乎？」子瞻曰：「然。」贡父曰：「是日影耶，月影耶？」子瞻曰：「竹影金锁碎，又何尝说日月也。」二公大笑。《道山清话》。</p></li>
<li><p><span id="宋轶十五-刘攽-50"></span>
元丰中，诗狱兴，凡馆舍诸人与子瞻和诗，罔不及。其后刘贡父于僧寺闲话子瞻，乃造语：有一举子，与同里子弟相得甚欢。一日，同里不出，询其家，云：「近出外县，久之复归。」诘其端，乃曰：「某不幸典著贼赃，暂出逥避。」一日，举子不出，同里者询其家，乃曰：「昨日为府中追去，未几复出。」诘其由，曰：「某不幸和著贼诗。」子瞻亦不能喜愠。《画墁录》。</p></li>
<li><p><span id="宋轶十五-刘攽-51"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-52">52</a>。</p></li>
<li><p><span id="宋轶十五-刘攽-52"></span>
傅钦之为御史中丞，尝有章论刘仲冯。一日，贡父邂逅见之，问曰：「小姪何事，敢烦台评？」钦之惭云：「三平二满文字。」贡父笑曰：「七上八下人才。」《高斋漫录》。《尧山堂外纪》卷四十九。</p></li>
<li><p><span id="宋轶十五-刘攽-53"></span>
客问刘贡父曰：「某人有隐过否？中司将鸣鼓而攻之。」贡父曰：「中司自可鸣鼓儿，老夫难为暗箭子。」客笑而去。《邵氏闻见后录》卷三十。</p></li>
<li><p><span id="宋轶十五-刘攽-54"></span>
刘贡父天资滑稽，不能自禁，遇可谐诨，虽公卿不避。与王荆公素厚，荆公后当国，亦屡谑之，虽每为绝倒，然意终不能平也。元丰末，为东京转运使，贬衡州监酒，虽坐他累，议者或谓尝以时相姓名为戏，恶之也。元祐初，起知襄州。淳于髠墓在境内，尝以诗题云：「微言动相国，大笑绝冠缨。流转有余智，滑稽全姓名。师儒空稷下，衡盖尽南荆。赘婿不为辱，旅坟知客卿。」又有续谢师厚善谑诗云：「善谑知君意，何伤卫武公。」盖记前事，且以自解云。《石林诗话》卷上。《宋诗纪事》卷十六。</p></li>
<li><p><span id="宋轶十五-刘攽-55"></span>
贡父刘公作给事中，时郑穆学士表请致仕，状过门下省，刘公谓同舍曰：「宏中请致仕，为年若干也？」答者曰：「郑年七十三矣。」刘公遽曰：「慎不可遂其请。」问曰：「何故也？」刘曰：「且留取伴八十四底。」时潞公年八十四，再起平章事。或云潞公闻之甚不怿。宏中，穆字也。《明道杂志》。《何氏语林》卷二十八。《宋稗类钞》卷六。</p></li>
<li><p><span id="宋轶十五-刘攽-56"></span>
贡父为中书舍人。一日朝会，幕次与三衙相邻，时诸帅两人出军伍，有一水晶茶盂，传玩良久，一帅曰：「不知何物所成，莹洁如此？」贡父隔幕谓之曰：「诸公岂不识，此乃多年老冰。」《东皋杂录》。《行营杂录》。《尧山堂外纪》卷四十九。《宋稗类钞》卷六。</p></li>
<li><p><span id="宋轶十五-刘攽-57"></span>
世以癞疾鼻陷为死证，刘贡父晚有此疾，又尝坐和苏子瞻诗罚金。元祐中，同为从官，贡父曰：「前于曹州，有盗夜入人家，室无物，但有书卷尔。盗忌空还，取一卷而去，乃举子所著五七言也。就库家质之，主人喜事，好其诗不舍手。明日盗败，吏取其书，主人赂吏而私录之，吏督之急，且问其故，曰：『吾爱其语，将和之也。』吏曰：『贼诗不中和他。』」子瞻亦曰：「少壮读书，颇知故事。孔子尝出，颜、仲二子行而过市，而卒遇其师，子路趫捷，跃而升木，颜渊懦缓，顾无所之，就市中刑人所经幢避之，所谓『石幢子』者。既去，市人以贤者所至，不可复以故名，遂共谓『避孔塔』。」坐者绝到。《后山谈丛》卷五。</p></li>
<li><p><span id="宋轶十五-刘攽-58"></span>
贡父晚苦风疾，鬓眉皆落，鼻梁且断。一日，与子瞻数人小酌，各引古人语相戏。子瞻戏贡父云：「大风起兮眉飞飏，安得壮士兮守鼻梁。」座中大噱，贡父恨怅不已。贡父晚年鼻既断烂，日忧死亡，客戏之云：「颜渊、子路微服同出，市中逢孔子，惶怖求避，忽见一塔，相与匿于塔后。孔子既过，颜子曰：『此何塔也？』由曰：『所谓避孔子塔也。』」《渑水燕谈录》卷十。《宋朝事实类苑》卷六十四。《乐善录》卷五。《尧山堂外纪》卷四十九。《五杂组》卷十六。</p></li>
<li><p><span id="宋轶十五-刘攽-59"></span>
贡父所居在宋门城下，脇有地可方尺余，去地一丈以上。每登以眺远，其子戏曰「阊阖台」。《研北杂志》卷上。《何氏语林》卷十一。</p></li>
<li><p><span id="宋轶十五-刘攽-60"></span>
刘贡父至一友人家，见群鸡啄食，友云：「鸡饥吃食，呼童拾石逐饥鸡。」刘对云：「鹤渴抢浆，命仆将鎗惊渴鹤。」《坚瓠辛集》卷一。</p></li>
<li><p><span id="宋轶十五-刘攽-61"></span>
见刘敞<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%95%9E-19">19</a>。</p></li>
</ol>
</div>
<div id="谢-晔" class="section level2">
<h2>
<span class="header-section-number">25.23</span> 谢　晔<a class="anchor" aria-label="anchor" href="#%E8%B0%A2-%E6%99%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-谢晔-1"></span>
朝议大夫谢晔好蓄书，率自校正，以二十厨贮之，取杜诗一首二十字，厨刻一字，以别书部。《渑水燕谈录》卷六。</li>
</ol>
</div>
<div id="杨-忱" class="section level2">
<h2>
<span class="header-section-number">25.24</span> 杨　忱<a class="anchor" aria-label="anchor" href="#%E6%9D%A8-%E5%BF%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-杨忱-1"></span>
大理寺丞杨忱监蕲州酒税，仍令御史台即日押出城。忱，故翰林侍读学士偕之子，少与弟慥俱有俊声。忱治《春秋》，慥治《易》，弃先儒旧说，务为高奇，以欺骇流俗。其父甚奇之，与人书曰：「天使忱、慥，力扶周、孔。」忱为文尤怪僻，人少有能读其句者。忱常言《春秋》无褒贬。与人谈，流荡无涯岸，要取不可胜而已。性轻易，喜傲忽人，好色嗜利，不修操检。商贩江、淮间，以口舌动摇监司及州县，得其权力，以侵刻细民，江、淮间甚苦之。至是，除通判河南府事，待阙京师。弟慥掌永兴安抚司机宜，卒于长安，忱不往视，日游处于倡家。会有告其贩纱漏税者，忱自言与权三司使蔡襄有宿隙，乞下御史台推鞫，朝廷许之。狱成，以赎论，仍冲替。忱尚留京师，御史中丞王畴劾奏忱曰：「忱口谈道义，而身为沽贩；气凌公卿，而利交市井；畜养污贱，而弃远妻孥。」故有是命。《涑水记闻》卷十。《宋朝事实类苑》卷七十二。</li>
</ol>
</div>
<div id="幸思顺" class="section level2">
<h2>
<span class="header-section-number">25.25</span> 幸思顺<a class="anchor" aria-label="anchor" href="#%E5%B9%B8%E6%80%9D%E9%A1%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-幸思顺-1"></span>
幸思顺，金陵老儒也。皇祐中，沽酒江州，人无贤愚，皆喜之。时劫江贼方炽，有一官人舣舟酒垆下，偶与思顺往来相善，思顺以酒十壶饷之。已而被劫于蕲、黄间，群盗饮此酒，惊曰：「此幸秀才酒邪？」官人识其意，即绐曰：「仆与幸秀才亲旧。」贼相顾叹曰：「吾俦何为劫幸老所亲哉！」歛所劫还之，且戒曰：「见幸慎勿言。」《东坡志林》卷三。</li>
</ol>
</div>
<div id="杨-褒" class="section level2">
<h2>
<span class="header-section-number">25.26</span> 杨　褒<a class="anchor" aria-label="anchor" href="#%E6%9D%A8-%E8%A4%92"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-杨褒-1"></span>
华阳杨褒，好古博物，家虽贫，尤好书画奇玩，充实中橐。家姬数人，布裙粝食，而歌舞绝妙。故欧阳公赠之诗云：「三脚木床坐调曲。」盖言褒之贫也。《渑水燕谈录》卷八。《宋稗类钞》卷四。</li>
</ol>
</div>
<div id="高-怿" class="section level2">
<h2>
<span class="header-section-number">25.27</span> 高　怿<a class="anchor" aria-label="anchor" href="#%E9%AB%98-%E6%80%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-高怿-1"></span>
高怿，字文悦……少孤，养于外氏。年十三能属文，通经史。闻种放隐终南山，怿亦筑室豹林谷，放见而奇之。与张嶤、许勃号南山三友。《名贤氏族言行类稿》卷二十。《东都事略》卷一百十八。《小学绀珠》卷六。</p></li>
<li><p><span id="宋轶十五-高怿-2"></span>
长安隐士高怿，有古人绝行。庆历中，召至京师，朝廷欲命以官，固辞归山，特赐安素处士。家甚贫，妻子寒馁，终不以困故受乡人财，闭门读书而已。《文昌杂录》卷四。</p></li>
</ol>
</div>
<div id="徐-复" class="section level2">
<h2>
<span class="header-section-number">25.28</span> 徐　复<a class="anchor" aria-label="anchor" href="#%E5%BE%90-%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-徐复-1"></span>
徐复，所谓冲晦处士者，建州人。初举进士，京房《易》世久无通其术者，复尝遇隐士得之，而杂以六壬遁甲，自筮终身无禄，遂罢举。范文正公知苏州，尝疑夷狄当有变，使复占之，复为言西方用师起某年月盛，某年月天下当骚然。故文正益论边事，及元昊叛，无一不验者。仁宗闻而召见，问其兵事，曰：「今岁值小过，刚失位而不中，惟强君德乃可济事。」命为大理评事，不就，赐号而归杭州。万松岭，其故庐也。时林和靖尚无恙，杭州称二处士。《石林避暑录话》卷四。</li>
</ol>
</div>
<div id="何-群" class="section level2">
<h2>
<span class="header-section-number">25.29</span> 何　群<a class="anchor" aria-label="anchor" href="#%E4%BD%95-%E7%BE%A4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-何群-1"></span>
庆历中，兴学。一日，判监诸学官皆会，石守道言于坐曰：「蜀生有何群者，只知有仁义，不知有寒饿。」遂馆于家。是时，谏官、御史言，以赋取士，无益于治，而群尤致力助之。下两制议。两制以为赋诗用之久，且祖宗故事，不可废。群闻之大恸，焚其生平所为赋百余篇，不复举进士，又以戒其子云。其后何圣从荐之，赐号安逸处士。群，果州西充县人。《东斋记事》卷一。</li>
</ol>
</div>
<div id="管师复" class="section level2">
<h2>
<span class="header-section-number">25.30</span> 管师复<a class="anchor" aria-label="anchor" href="#%E7%AE%A1%E5%B8%88%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-管师复-1"></span>
宋龙泉管师复，自号卧云先生。仁宗召至，问曰：「卿所得何如？」对曰：「满坞白云耕不尽，一潭明月钓无痕。臣所得也。」竟不受爵命。《莲堂诗话》卷上。《昨非庵日纂》一集卷十九。</li>
</ol>
</div>
<div id="刘-槩" class="section level2">
<h2>
<span class="header-section-number">25.31</span> 刘　槩<a class="anchor" aria-label="anchor" href="#%E5%88%98-%E6%A7%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-刘槩-1"></span>
刘孟节先生槩，青州寿光人，少师种放，笃古好学，酷嗜山水，而天姿绝俗，与世相龃龉，故久不仕。晚得一名，亦不去为吏。庆历中，朝廷以海上岠嵎山地震逾年不止，遣使访遗逸。安抚使以先生名闻，诏命之官，先生亦不受就。青之南有冶原，昔欧冶子铸剑之地，山奇水清，旁无人烟，丛筠古木，气象幽绝。富韩公之镇青也，知先生久欲居其间，为筑室泉上，为诗并序以饯之曰：「先生已归隐，山东人物空。」且言先生有志于名，不幸无位，不克施于时，著书以见志，谓先生虽隐，其道与日月雷霆相震耀。其后，范文正公、文潞公皆优礼之，欲荐之朝廷，先生恳祈，亦不敢强，以成其高。先生少时，多寓居龙兴僧舍之西轩，往往凭栏静立，怀想世事，吁唏独语，或以手拍栏干，尝有诗曰：「读书误我四十年，几回醉把栏干拍。」《渑水燕谈录》卷四。《宋朝事实类苑》卷四十一。</p></li>
<li><p><span id="宋轶十五-刘槩-2"></span>
刘概，字孟节，青州人。喜为诗，慷慨有气节。举进士及第，为幕僚。一任不得志，弃官隐居冶原山，去人境四十里。好游山，常独挈饭一甖，穷探幽险，无所不至，夜则宿于岩石之下，或累日乃返，不畏虎豹蛇虺。富丞相甚礼重之。尝在府舍西轩，有诗云：「昔年曾作潇湘客，憔悴东秦归未得。西轩忽见好溪山，如何尚有楚乡忆。读书误人四十年，有时醉把阑干拍。」《温公续诗话》。《宋诗纪事》卷十二。</p></li>
</ol>
</div>
<div id="章-詧" class="section level2">
<h2>
<span class="header-section-number">25.32</span> 章　詧<a class="anchor" aria-label="anchor" href="#%E7%AB%A0-%E8%A9%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-章詧-1"></span>
章詧，字隐之，本闽人，迁于成都数世矣。善属文，不仕，晚用太守王素荐，赐号冲退处士。一日，梦有人寄书召之者，云东岳道士书也。明日，与李士宁游青城，濯足水中，詧谓士宁曰：「脚踏西溪流去水。」士宁答曰：「手持东岳寄来书。」詧大惊，不知其所自来也。未几，詧果死。《东坡志林》卷二。《宋诗纪事》卷一百。</li>
</ol>
</div>
<div id="刘-易" class="section level2">
<h2>
<span class="header-section-number">25.33</span> 刘　易<a class="anchor" aria-label="anchor" href="#%E5%88%98-%E6%98%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-刘易-1"></span>
陕西豪士刘易多游边，喜谈兵，宝元、康定间，韩魏公宣抚五路，荐于朝，赐处士号。易善作诗，魏公为书石。或不可其意，则发怒洗去，魏公欣然再书不惮。尹师鲁帅平凉，延易府第尊礼之。狄武襄代师鲁，遇之亦厚。每燕设，易嗜食苦马菜，不得即叫怒无礼。边城无之，狄公为求于内郡。后每燕集，终日唯以此菜啗之，易不能堪，方设常馔。时称狄公善制也。《邵氏闻见录》卷十六。《宋名臣言行录》前集卷八。</p></li>
<li><p><span id="宋轶十五-刘易-2"></span>
见狄青<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E7%8B%84%E9%9D%92-11">11</a>。</p></li>
</ol>
</div>
<div id="苏-丕" class="section level2">
<h2>
<span class="header-section-number">25.34</span> 苏　丕<a class="anchor" aria-label="anchor" href="#%E8%8B%8F-%E4%B8%95"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-苏丕-1"></span>
〔苏〕德祥孙丕，有高行，少时一试礼部不中，拂衣去，居渳水之滨，五十年不践城中。欧阳文忠公镇青，言于朝廷，赐号冲退处士。年八十余卒。《渑水燕谈录》卷六。</li>
</ol>
</div>
<div id="崔唐臣" class="section level2">
<h2>
<span class="header-section-number">25.35</span> 崔唐臣<a class="anchor" aria-label="anchor" href="#%E5%B4%94%E5%94%90%E8%87%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-崔唐臣-1"></span>
崔唐臣，闽人也，与苏子容、吕晋叔同学相好。二公先登第，唐臣遂罢举，久不相闻。嘉祐中，二公在馆下，一日，忽见舣舟汴岸，坐于船窗者，唐臣也。亟就见之，邀与归，不可。问其别后事，曰：「初倒箧中，有钱百千，以其半买此舟，往来江湖间，意所欲往则从之。初不为定止，以其半居货，间取其赢以自给，粗足即已，不求有余，差愈于应举觅官时也。」二公相顾太息而去。翌日，自局中还，唐臣有留刺，……诗一绝云：「集贤仙客问生涯，买得渔舟度岁华。案有黄庭尊有酒，少风波处便为家。」讫不复再见。《石林避暑录话》卷四。《宋诗纪事》卷二十二。</li>
</ol>
</div>
<div id="王伯起" class="section level2">
<h2>
<span class="header-section-number">25.36</span> 王伯起<a class="anchor" aria-label="anchor" href="#%E7%8E%8B%E4%BC%AF%E8%B5%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-王伯起-1"></span>
王伯起，字兴公，海陵人。父纶为太常博士。伯起当以恩得官，逊其弟，举进士不中，叹曰：「士不自重，与千百人旅进，坐轩庑下，献小艺规合有司，可耻也。以其冒耻以得禄，宁贫贱而肆志焉。」于是闭门静处逾三十年，乡人多不识面。善诗歌，独得深造。部使者荐诸朝，不起。仁宗、英宗两赐粟帛。如皋王觌志其墓曰：「先生不有其道，而道信于友朋；不尸其名，而名闻于朝廷。与夫怀印曳绶，乘肥衣轻，自以为得意，而死之日，民无称焉，异矣。」《宋史翼》卷三十六引《嘉靖扬州府志》。</li>
</ol>
</div>
<div id="何仙姑" class="section level2">
<h2>
<span class="header-section-number">25.37</span> 何仙姑<a class="anchor" aria-label="anchor" href="#%E4%BD%95%E4%BB%99%E5%A7%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-何仙姑-1"></span>
永州有何氏女，幼遇异人，与桃食之，遂不饥，无漏，自是能逆知人祸福。乡人神之，为搆楼以居，世谓之何仙姑，士大夫之好奇者多谒之，以问休咎。王达为湖北运使，巡至永州，召于舟中，留数日。是时魏绾知潭州，与达不协，因奏达在永州，取无夫妇人阿何于舟中止宿。《东轩笔录》卷十四。</p></li>
<li><p><span id="宋轶十五-何仙姑-2"></span>
王逵为湖南转运使。永州何仙姑者曾遇异人，得道术，迹甚奇怪，士大夫多访其居。王行部至永，要诣舟中留宿数夕。魏瓘帅长沙，与之不协，遂闻诸朝，云：「逵取无夫妇人宿于船。」由是罢。《珍席放谈》卷下。</p></li>
<li><p><span id="宋轶十五-何仙姑-3"></span>
何仙姑，永州民女子也。因放牧野中，遇人啗以枣，因遂绝粒，而能前知人事。独居一阁，往来士大夫率致敬焉。狄武襄征南侬，出永州，以兵事问之，对曰：「公必不见贼，贼败且走。」初亦未之信。武襄至邕境之归仁铺，先锋与贼战，贼大败，智高遁走入大理国。其言有证，类如此。阁中有遗像，尝往观之。《独醒杂志》卷四。</p></li>
</ol>
</div>
<div id="王-青" class="section level2">
<h2>
<span class="header-section-number">25.38</span> 王　青<a class="anchor" aria-label="anchor" href="#%E7%8E%8B-%E9%9D%92"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-王青-1"></span>
王青未遇时，贫甚。有人告曰：「何不卖脂灰，令人家补璺器？」青如其言，家赀遂丰。是时，京师无人卖此，今则多矣。盖自青始也。公见高士英说：少时见青监仓门时，有一朝士在坐，求青相。青云：「眼昏，看人不中。」朝士曰：「某不远千里而来，幸无辞也。」青曰：「无所讳则言。官人山林中有冤气，所以平生坎坷，守官多事，不冲替即差替也。」朝士愕然，曰：「某五岁时，所生母死于江行，父遽焚于水滨，即解舟而去。后求骨，已亡矣。无一日不恨。」青曰：「如此，不须问相也。」《孙公谈圃》卷下。</p></li>
<li><p><span id="宋轶十五-王青-2"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-48">48</a>。</p></li>
</ol>
</div>
<div id="贾众妙" class="section level2">
<h2>
<span class="header-section-number">25.39</span> 贾众妙<a class="anchor" aria-label="anchor" href="#%E8%B4%BE%E4%BC%97%E5%A6%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-贾众妙-1"></span>
见曾公亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%9B%BE%E5%85%AC%E4%BA%AE-2">2</a>。</p></li>
<li><p><span id="宋轶十五-贾众妙-2"></span>
见黄庠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%BB%84%E5%BA%A0-3">3</a>。</p></li>
</ol>
</div>
<div id="郭从周-何中立" class="section level2">
<h2>
<span class="header-section-number">25.40</span> 郭从周　何中立<a class="anchor" aria-label="anchor" href="#%E9%83%AD%E4%BB%8E%E5%91%A8-%E4%BD%95%E4%B8%AD%E7%AB%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-郭从周-1"></span> <span id="宋轶十五-何中立-1"></span>
何龙图中立，初，西川郭从周精于卜筮，乃以缣素求之。从周诗以赠之云：「三字从来月正圆，一麾从此出秦关。钱塘春色浓如酒，贪醉花间卧不还。」公后八月十五日改知制诰，以言边事出知秦州，移之杭，乃捐馆。《新编分门古今类事》卷十二引《翰苑名谈》。《宋诗纪事》卷十七引《翠屏笔谈》。</li>
</ol>
</div>
<div id="费孝先" class="section level2">
<h2>
<span class="header-section-number">25.41</span> 费孝先<a class="anchor" aria-label="anchor" href="#%E8%B4%B9%E5%AD%9D%E5%85%88"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-费孝先-1"></span>
至和二年，成都人有费孝先者始来眉山，云：近游青城山，访老人村，坏其一竹床。孝先谢不敏，且欲偿其直。老人笑曰：「子视其下字云：此床以某年月日某造，至某年月日为费孝先所坏。成坏自有数，子何以偿为！」孝先知其异，乃留，师事之，老人受以《易》轨革卦影之术，前此未知有此学者。后五六年，孝先以致富。今死矣，然四方治其学者，所在而有，皆自托于孝先，真伪不可知也。《东坡志林》卷三。</p></li>
<li><p><span id="宋轶十五-费孝先-2"></span>
熙宁间，蜀中日者费老筮易，以丹青寓吉凶。在十二辰，则画鼠为子，画马为午，各从其属。画牛作二尾则为失，画犬作二口为哭，画十有一口则为吉，其类不一，谓之卦影，亦有繇词，以相发明。其书曰《轨革》，费老筮之无不验。其后转相祖述，不知消息盈虚者，往往冒行此术，盖中否未可知也，求筮者得幅纸画人物，莫测吉凶，待其相符，然后以为妙。《萍洲可谈》卷三。</p></li>
<li><p><span id="宋轶十五-费孝先-3"></span>
见王安国<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E5%9B%BD-14">14</a>。</p></li>
<li><p><span id="宋轶十五-费孝先-4"></span>
见唐坰<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%94%90%E5%9D%B0-2">2</a>。</p></li>
<li><p><span id="宋轶十五-费孝先-5"></span>
见蔡京<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%AE%8B%E8%BD%B6%E4%BA%8C%E5%8D%81%E4%BA%94-%E8%94%A1%E4%BA%AC-22">22</a>。</p></li>
<li><p><span id="宋轶十五-费孝先-6"></span>
李璋尝令费孝先作卦影，画双凤立于双剑上，又画一凤据厅所，又画一凤于城门，又画一凤立重屋上，其末画一人，紫绶，偃卧，四孝服卧于傍。及璋死，其事皆验。剑上双凤者，璋为凤宁军节度使也。厅所者，尝知凤翔府。末年谪官郢州，召还，卒于襄州凤台驿，襄州有凤林阙也。初两子侍行，璋既病久，复有二子解官省疾，至襄之次日，璋薨，四子缞服之应也。《东轩笔录》卷十一。《倦游杂录》。《宋朝事实类苑》卷四十六。《墨客挥犀》卷六。</p></li>
<li><p><span id="宋轶十五-费孝先-7"></span>
见米芾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E7%B1%B3%E8%8A%BE-47">47</a>。</p></li>
</ol>
</div>
<div id="李-某" class="section level2">
<h2>
<span class="header-section-number">25.42</span> 李　某<a class="anchor" aria-label="anchor" href="#%E6%9D%8E-%E6%9F%90"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李某-1"></span>
术士李某忘其名。者，亦传管辂轨革法，画卦影颇有验。今丞相顷尝问之，卦影画水边一月，中有「十口」。未几，除知湖州。又卢龙图秉使占，卦影亦同，乃除知渭州。字虽不同，而其影皆符。《渑水燕谈录》卷六。《宋朝事实类苑》卷四十七。</li>
</ol>
</div>
<div id="释慈云" class="section level2">
<h2>
<span class="header-section-number">25.43</span> 释慈云<a class="anchor" aria-label="anchor" href="#%E9%87%8A%E6%85%88%E4%BA%91"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释慈云-1"></span>
天竺慈云法师，生前制棺，名为「遐榻」。《涧泉日记》卷下。</li>
</ol>
</div>
<div id="释海渊" class="section level2">
<h2>
<span class="header-section-number">25.44</span> 释海渊<a class="anchor" aria-label="anchor" href="#%E9%87%8A%E6%B5%B7%E6%B8%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释海渊-1"></span>
僧海渊，蜀人也。工针砭。天禧中，入吴、楚。游京师，寓相国寺。中书令张士逊疾，国医拱手。渊一针而愈，由是知名。既老归蜀，范景仁赋诗饯之曰：「旧乡山水遶禅扃，日日山光与水声。归去定贪山水乐，不教魂梦到神京。」治平二年化去，张唐英贻以偈曰：「言生本不生，言灭本不灭。觉路自分明，勿与迷者说。」刘季孙铭其塔曰：「资身以医，有闻于时。余币散之，拯人于危，士君子所难。吁嗟乎师。」《能改斋漫录》卷十一。</li>
</ol>
</div>
<div id="释秘演" class="section level2">
<h2>
<span class="header-section-number">25.45</span> 释秘演<a class="anchor" aria-label="anchor" href="#%E9%87%8A%E7%A7%98%E6%BC%94"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-释秘演-1"></span>
见石延年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E7%9F%B3%E5%BB%B6%E5%B9%B4-12">12</a>。</p></li>
<li><p><span id="宋轶十五-释秘演-2"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-30">30</a>。</p></li>
<li><p><span id="宋轶十五-释秘演-3"></span>
见苏舜钦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E8%8B%8F%E8%88%9C%E9%92%A6-14">14</a>。</p></li>
</ol>
</div>
<div id="释文莹" class="section level2">
<h2>
<span class="header-section-number">25.46</span> 释文莹<a class="anchor" aria-label="anchor" href="#%E9%87%8A%E6%96%87%E8%8E%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释文莹-1"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-51">51</a>。</li>
</ol>
</div>
<div id="释道隆" class="section level2">
<h2>
<span class="header-section-number">25.47</span> 释道隆<a class="anchor" aria-label="anchor" href="#%E9%87%8A%E9%81%93%E9%9A%86"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释道隆-1"></span>
〔道隆禅师〕至和初游京，客景德寺，日纵观都市，归常二皷。一夕不得入，卧于门之下。仁宗皇帝梦至寺门，见龙蟠地，惊觉。中夜遣中使视之，覩师热睡鼻鼾，撼之惊矍，问名归奏。帝闻名道隆，乃喜曰：「吉征也。」明日召至便殿，问宗旨。师奏对详允，帝大悦。后以偈句相酬唱，络绎于道，或入对留宿禁中，礼遇特厚，赐号应制明悟禅师。《五灯会元》卷十二。</li>
</ol>
</div>
<div id="释法颙" class="section level2">
<h2>
<span class="header-section-number">25.48</span> 释法颙<a class="anchor" aria-label="anchor" href="#%E9%87%8A%E6%B3%95%E9%A2%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-释法颙-1"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-51">51</a>。</p></li>
<li><p><span id="宋轶十五-释法颙-2"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-56">56</a>。</p></li>
<li><p><span id="宋轶十五-释法颙-3"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-144">144</a>。</p></li>
</ol>
</div>
<div id="释谷全" class="section level2">
<h2>
<span class="header-section-number">25.49</span> 释谷全<a class="anchor" aria-label="anchor" href="#%E9%87%8A%E8%B0%B7%E5%85%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释谷全-1"></span>
见宋仁宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E4%BB%81%E5%AE%97-43">43</a>。</li>
</ol>
</div>
<div id="释宗颢" class="section level2">
<h2>
<span class="header-section-number">25.50</span> 释宗颢<a class="anchor" aria-label="anchor" href="#%E9%87%8A%E5%AE%97%E9%A2%A2"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-释宗颢-1"></span>
见富弼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E5%AF%8C%E5%BC%BC-4">4</a>。</p></li>
<li><p><span id="宋轶十五-释宗颢-2"></span>
熙宁间，宗颢尚无恙，伯温尝就其院读书，宗颢每以富公为举子事相勉，曰：「公夜枕圆枕，庶睡不能久。欲有所思，冬以冰雪，夏以冷水沃面。其勤苦如此。」康节先公《怀古赋》初无本，唯宗颢能诵之，年几九十乃死。《邵氏闻见录》卷十九。</p></li>
</ol>
</div>
<div id="释义琛" class="section level2">
<h2>
<span class="header-section-number">25.51</span> 释义琛<a class="anchor" aria-label="anchor" href="#%E9%87%8A%E4%B9%89%E7%90%9B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释义琛-1"></span>
皇祐初，洛阳南资福院有僧录义琛者，素出入尹师鲁门下。师鲁自平凉帅谪崇信军节度副使、均州监酒，过洛，义琛见之曰：「欲邀龙图略至院中，可乎？」师鲁从之。义琛曰：「乡里门徒数人欲一望见龙图。」有顷，诸人出，一喏而去，皆洛中大豪。义琛已密约，贷钱为师鲁买洛城南宫南村负郭美田三十顷。师鲁初不知，后义琛复以岁所得地利偿诸人。至师鲁卒，丧归洛，义琛哭于柩前，纳其券于师鲁家。师鲁素贫，子孙赖此以生。呜呼，在仁宗朝一僧尚负义如此，风俗可谓厚矣。康节先生与义琛善，每称之也。《邵氏闻见录》卷十六。</li>
</ol>
</div>
<div id="释昙颖" class="section level2">
<h2>
<span class="header-section-number">25.52</span> 释昙颖<a class="anchor" aria-label="anchor" href="#%E9%87%8A%E6%98%99%E9%A2%96"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释昙颖-1"></span>
钱子高明逸始由大科知润州，值上元，于因胜寺法堂对设戏幄。庭下方以花砖遍甃，严雅始新，子高饬役徒掘砖埋柱。时长老达观师昙颖者，法辨迅敏，度其气骄难讽，但佯其语曰：「可惜打破八花砖。」钱厌之，谨不敢动。《湘山野录》卷下。</li>
</ol>
</div>
<div id="释奉真" class="section level2">
<h2>
<span class="header-section-number">25.53</span> 释奉真<a class="anchor" aria-label="anchor" href="#%E9%87%8A%E5%A5%89%E7%9C%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释奉真-1"></span>
四明僧奉真，良医也。天章阁待制许元为江淮发运使，奏课于京师，方欲入对，而其子疾亟，瞑而不食，惙惙欲死，逾宿矣。使奉真视之，曰：「脾已绝，不可治，死在明日。」元曰：「观其疾势，固知其不可救，今方有事须陛对，能延数日之期否？」奉真曰：「如此似可。诸脏皆已衰，唯肝脏独过，脾为肝所胜，其气先绝，一脏绝则死，若急泻肝气，令肝气衰，则脾少缓，可延三日。过此无术也。」乃投药，至晚乃能张目，稍稍复啜粥，明日渐苏而能食。元甚喜，奉真笑曰：「此不足喜，肝气暂舒耳，无能为也。」后三日果卒。《梦溪笔谈》卷十八。《宋朝事实类苑》卷四十八。</li>
</ol>
</div>
<div id="释宗本" class="section level2">
<h2>
<span class="header-section-number">25.54</span> 释宗本<a class="anchor" aria-label="anchor" href="#%E9%87%8A%E5%AE%97%E6%9C%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-释宗本-1"></span>
宗本圆照禅师，乃福昌一饭头。懵无所知，每饭熟，必礼数十拜，然后持以供僧。一日忽大悟，恣口所言，皆经中语，自此见道甚明。后住灵岩，近山之人，遇夜则面其寝室拜之。侍僧以告，遂置大士像于前。人有饭僧者，必告之曰：「汝先养父母，次办官租，如欲供僧，以有余及之。徒众在此，岂无望檀那之施？须先为其大者。」其它率以是劝人。仁宗尝召至京师，赐金襕衣，加圆照师号。后复归本山。《中吴纪闻》卷三。</p></li>
<li><p><span id="宋轶十五-释宗本-2"></span>
圆照在灵岩时，有一蓝缕道人，自号「同水客」，往造其室中，守门者莫能遏。既而圆照屏侍者与语，有窃听之者，闻圆照末后一语云：「汝今几甲子矣？」答云：「八万四千恒河沙数甲子。」圆照云：「八万四千恒河沙数甲子以前，又作么生？」道人拂袖而出，云：「钱大，钱大，又待瞒人也。」当时疑圆照为吴越后身，道人为洞宾。《中吴纪闻》卷四。</p></li>
<li><p><span id="宋轶十五-释宗本-3"></span>
旧传宗本至京师，有一贵戚欲试之，因以猾倡荐寝。本登榻，鼻息如雷，其倡为般若光所烁，通夕不寐。翌旦，炷香拜之曰：「不意今日得见古佛。」《中吴纪闻》卷三。</p></li>
<li><p><span id="宋轶十五-释宗本-4"></span>
圆照禅师宗本常语人曰：「我不劝你出家学佛，只劝你惜福修行。」《泊宅编》三卷本卷中。</p></li>
</ol>
</div>
<div id="释惟正" class="section level2">
<h2>
<span class="header-section-number">25.55</span> 释惟正<a class="anchor" aria-label="anchor" href="#%E9%87%8A%E6%83%9F%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-释惟正-1"></span>
叶内翰清臣牧金陵，迎〔惟正禅〕师语道。一日，叶曰：「明日府有燕饮，师固奉律，能为我少留一日，欵清话否？」师诺之。翌日，遣使邀师，留一偈而返。曰：「昨日曾将今日期，出门倚杖又思惟。为僧祇合居岩谷，国士筵中甚不宜。」坐客皆仰其标致。《五灯会元》卷十。</p></li>
<li><p><span id="宋轶十五-释惟正-2"></span>
〔惟正禅师〕雅爱跨黄犊出入，军持巾钵，悉挂角上。市人争观之，师自若也。杭守蒋侍郎堂与师为方外友，每往谒，至郡庭下犊谭笑，终日而去。蒋有诗曰：「禅客寻常入旧都，黄牛角上挂缾盂。有时带雪穿云去，便好和云画作图。」……冬不拥炉，以荻花作毬，纳足其中，客至共之。夏秋好翫月，盘膝大盆中浮池上，自旋其盆，吟笑达旦，率以为常。《五灯会元》卷十。</p></li>
<li><p><span id="宋轶十五-释惟正-3"></span>
政禅师住功臣山，标致甚高。……出入常跨一黄牛，世称为政黄牛。《宋诗纪事》卷九十一引《补续高僧传》。</p></li>
</ol>
</div>
<div id="释契嵩" class="section level2">
<h2>
<span class="header-section-number">25.56</span> 释契嵩<a class="anchor" aria-label="anchor" href="#%E9%87%8A%E5%A5%91%E5%B5%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-释契嵩-1"></span>
嵩明教初自洞山游康山，托迹开先法席。主者以其佳少年，锐于文学，命掌书记，明教笑曰：「我岂为汝一杯姜杏汤耶？」因去之。居杭之西湖，三十年闭关不妄交。《林间录》卷下。</p></li>
<li><p><span id="宋轶十五-释契嵩-2"></span>
〔契〕嵩之文仅参韩、柳间，治平中，以所著书曰《辅教编》，诣阙下，大学者若今首揆王相、欧阳诸巨公，皆低簪以礼焉。王仲仪公素为京尹，特上殿以其编进呈，许附教藏，赐号明教大师。《湘山野录》卷下。</p></li>
<li><p><span id="宋轶十五-释契嵩-3"></span>
吾友契嵩师，熙宁四年没于余杭灵隐山翠微堂。入葬讫，不坏者五物：睛、舌、鼻及耳毫、数珠。时恐厚诬，以烈火重鍜，鍜之愈坚。……嵩童体完洁，至死无犯，火讫，根器不坏，此节可高天下之士。余昔怪其累夕讲谈，音若清磬，未尝少嗄，及终，方得其验。《湘山野录》卷下。《宋朝事实类苑》卷四十三。</p></li>
<li><p><span id="宋轶十五-释契嵩-4"></span>
契嵩禅师常嗔，人未尝见其笑。海月慧辨师常喜，人未尝见其怒。予在钱塘，亲见二人皆趺坐而化。嵩既茶毗，火不能坏，益薪炽火，有终不坏者五。海月比葬，面如生，且微笑。乃知二人以嗔喜作佛事也。《东坡志林》卷三。</p></li>
</ol>
</div>
<div id="释慧辨" class="section level2">
<h2>
<span class="header-section-number">25.57</span> 释慧辨<a class="anchor" aria-label="anchor" href="#%E9%87%8A%E6%85%A7%E8%BE%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-释慧辨-1"></span>
见释契嵩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%87%8A%E5%A5%91%E5%B5%A9-4">4</a>。</li>
</ol>
</div>
<div id="高-超" class="section level2">
<h2>
<span class="header-section-number">25.58</span> 高　超<a class="anchor" aria-label="anchor" href="#%E9%AB%98-%E8%B6%85"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-高超-1"></span>
见贾昌朝<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E8%B4%BE%E6%98%8C%E6%9C%9D-11">11</a>。</li>
</ol>
</div>
<div id="许-希" class="section level2">
<h2>
<span class="header-section-number">25.59</span> 许　希<a class="anchor" aria-label="anchor" href="#%E8%AE%B8-%E5%B8%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-许希-1"></span>
天圣中，仁宗不豫，国医进药，久未効。或有荐许希善用针者，召使治之，三针而疾愈，所谓兴龙穴者是也。仁宗大喜，遽命官之，赐予甚厚。希既谢上，复西北再拜，仁宗怪问之，希曰：「臣师扁鹊庙所在也。」仁宗嘉之。是时，孔子之后久失封爵，故颜太初作许希诗以讽之，于是诏访孔子四十七代孙袭文宣王。《宋朝事实类苑》卷四十八。《东斋记事》卷一。</li>
</ol>
</div>
<div id="孙用和" class="section level2">
<h2>
<span class="header-section-number">25.60</span> 孙用和<a class="anchor" aria-label="anchor" href="#%E5%AD%99%E7%94%A8%E5%92%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-孙用和-1"></span>
仁宗皇帝初纳光献后，后有疾，国医不效。帝曰：「后在家用何人医？」后曰：「妾随叔父官河阳，有疾服孙用和药辄效。」寻召用和，服其药果验。自布衣除尚药奉御，用和自此进用。用和本卫人，以避事客河阳，善用张仲景法治伤寒，名闻天下。二子奇、兆，皆登进士第，为朝官，亦善医。《邵氏闻见录》卷二。</li>
</ol>
</div>
<div id="李宗易" class="section level2">
<h2>
<span class="header-section-number">25.61</span> 李宗易<a class="anchor" aria-label="anchor" href="#%E6%9D%8E%E5%AE%97%E6%98%93"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李宗易-1"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-20">20</a>。</li>
</ol>
</div>
<div id="蔡伯俙" class="section level2">
<h2>
<span class="header-section-number">25.62</span> 蔡伯俙<a class="anchor" aria-label="anchor" href="#%E8%94%A1%E4%BC%AF%E4%BF%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-蔡伯俙-1"></span>
蔡伯俙，字景蕃，与晏元献俱五六岁，以神童侍仁宗于东宫。元献自初梗介，蔡最柔媚，每太子过门阑高者，蔡伏地令太子履其背而登。既践祚，元献被知遇，至宰相，蔡竟不大用，以旧恩常领郡，颇不循法令，或被劾取旨。上识其姓名，必曰：「藩邸旧臣，且令转官。」凡更四朝。元符初致仕，已八十岁矣。监司荐之，乞落致仕，与宫祠。其辞略云：「蔡伯俙年八十岁，食禄七十五年。」《挥麈后录》卷五引《续归田录》。</p></li>
<li><p><span id="宋轶十五-蔡伯俙-2"></span>
福唐蔡伯禧，四岁，对真宗诵书，授校书郎春宫伴读，齿犹未三周，故曰三岁神童。赐之诗曰：「七闽山水多才俊，三岁奇童出盛时。家世应传清白训，婴儿自得老成资。初尝学步来朝谒，方及能言解诵诗。更励孜孜图进益，青云千里有前期。」《诗话总龟》前集卷一引《续归田录》。</p></li>
</ol>
</div>
<div id="王-琪" class="section level2">
<h2>
<span class="header-section-number">25.63</span> 王　琪<a class="anchor" aria-label="anchor" href="#%E7%8E%8B-%E7%90%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-王琪-1"></span>
王琪字君玉，其先本蜀人，从弟珪、瓘、玘、珫，皆以文章名世。世之言衣冠子弟能力学取富贵，不藉父兄资荫者，唯韩亿诸子及王氏而已。《鸡肋编》卷下。</p></li>
<li><p><span id="宋轶十五-王琪-2"></span>
王君玉内翰初登第，调扬州江都县令，题九曲池诗云：「越调隋家曲，当年亦九成。哀音已亡国，废沼尚留名。仪凤终沉影，鸣蛙祗沸声。凄凉不可问，落日背芜城。」晏元献阅诗赏叹，荐为馆职。又尝乞梦于后土祠，夜得报云：「君年二十七，官至四品。」时年正二十七，大恶之，过岁乃稍自安。后以礼部侍郎枢密直学士致仕，未改官制时正四品，年七十二云。《彦周诗话》。</p></li>
<li><p><span id="宋轶十五-王琪-3"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-6">6</a>。</p></li>
<li><p><span id="宋轶十五-王琪-4"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-7">7</a>。</p></li>
<li><p><span id="宋轶十五-王琪-5"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-8">8</a>。</p></li>
<li><p><span id="宋轶十五-王琪-6"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-9">9</a>。</p></li>
<li><p><span id="宋轶十五-王琪-7"></span>
王琪、张亢同在南京晏元献公幕下。张肥大，王以大牢目之；王瘦小，张以弥猴目之。一日，有米纲至八百里村，水浅当剥载，府檄张往督之，王曰：「所谓八百里駮也。」张曰：「未若三千年精矣。」元献为之启齿。《渑水燕谈录》卷十。《宋朝事实类苑》卷六十六。《尧山堂外纪》卷五十一。《坚瓠己集》卷三。《宋诗纪事》卷十一。</p></li>
<li><p><span id="宋轶十五-王琪-8"></span>
嘉祐中，王琪以知制诰守郡，始大修设厅……假省库钱数千缗，厅既成，漕司不肯破除。时方贵杜集，人间苦无全书。琪家藏本雠校素精，即俾公使库，镂板印万本，每部为直千钱。士人争买之……既偿省库，羡余以给公厨。《吴郡志》卷六。《居易录》卷七。</p></li>
<li><p><span id="宋轶十五-王琪-9"></span>
王君玉密学有《望江南》十首，自谓谪仙。楚老酷爱其「红绡香润入梅天」之句。《类说》卷五十七。《苕溪渔隐丛话》前集卷二十六。《词林纪事》卷三。</p></li>
</ol>
</div>
<div id="解宾王" class="section level2">
<h2>
<span class="header-section-number">25.64</span> 解宾王<a class="anchor" aria-label="anchor" href="#%E8%A7%A3%E5%AE%BE%E7%8E%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-解宾王-1"></span>
见陈执中<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E9%99%88%E6%89%A7%E4%B8%AD-5">5</a>。</p></li>
<li><p><span id="宋轶十五-解宾王-2"></span>
潍守解宾王，怨登州交代胡俛，讦其伐官树。法官引盗傍人得捕，或以潍之于登不得为傍。又条有悮伤傍人，谓在傍则判。审刑钱象先待制云：旁求儒雅。胡竟坐自盗，特勒停，宾王落馆职，知建昌军。《江邻几杂志》。</p></li>
</ol>
</div>
<div id="陈-贯" class="section level2">
<h2>
<span class="header-section-number">25.65</span> 陈　贯<a class="anchor" aria-label="anchor" href="#%E9%99%88-%E8%B4%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-陈贯-1"></span>
陈贯自盐铁副使除直昭文馆，知相州。先是，三司副使例得待制，而贯独得直馆。或唁贯者，贯曰：「与其居天章作不才待制，何如在昭文为有道学士！」唁者愧服。贯子安石，今为吏部侍郎，女嫁文潞公。《渑水燕谈录》卷二。《宋朝事实类苑》卷六十四。</li>
</ol>
</div>
<div id="令狐揆" class="section level2">
<h2>
<span class="header-section-number">25.66</span> 令狐揆<a class="anchor" aria-label="anchor" href="#%E4%BB%A4%E7%8B%90%E6%8F%86"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-令狐揆-1"></span>
令狐先生子先，安陆名儒也，与二宋同时。尝谒郡守，值守出方归，三人遂立于戟门后，驺骑传呼而来，二宋相顾叹慕，且曰：「我属至此亦足矣！」令狐曰：「何其隘耶！吾辈不出入将相，皆不足道。」后元宪为丞相，景文至八座，令狐止于山南东道节度推官、监本州税而终。《麈史》卷中。</p></li>
<li><p><span id="宋轶十五-令狐揆-2"></span>
见宋祁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E7%A5%81-9">9</a>。</p></li>
<li><p><span id="宋轶十五-令狐揆-3"></span>
令狐子先，安陆乡先生也，筮仕齐安理掾，岁满还里，卜筑于涢溪之南，耕钓之外，著书弹琴而已。时入城至集贤张君房之第借书，布衣林希逸善绘事，乃拟摩诘写浩然故事，以为《令狐秋掾雪中渡涢溪图》。其序略曰：「张侯畜书万卷，掾常就阅，或假辍以归。每出入跨羸马，顶戴华阳纱巾，著墨襂布裰，系绦，小童书簏，负琴以随。冬中复来假书，时值微雪飘洒，景物萧索，掾渡溪以归，常服外加以皂缯煖帽，委辔长吟曰：『借书离近郭，冒雪渡寒溪。』闻者毛骨寒耸。是知至人操履卓越，风韵体裁乃与天地四时之气相参焉。」《麈史》卷中。</p></li>
</ol>
</div>
<div id="连-庶-连-庠" class="section level2">
<h2>
<span class="header-section-number">25.67</span> 连　庶　连　庠<a class="anchor" aria-label="anchor" href="#%E8%BF%9E-%E5%BA%B6-%E8%BF%9E-%E5%BA%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-连-1"></span> <span id="宋轶十五-庶-1"></span> <span id="宋轶十五-庠-1"></span>
应山二连，伯氏庶，字君锡，仲氏庠，字元礼。少从学于二宋，相继登科。君锡为人清修孤洁，故当官，人号为「连底清」；元礼加以肃，人号为「连底冻」。《麈史》卷中。</li>
</ol>
</div>
<div id="沈士龙" class="section level2">
<h2>
<span class="header-section-number">25.68</span> 沈士龙<a class="anchor" aria-label="anchor" href="#%E6%B2%88%E5%A3%AB%E9%BE%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-沈士龙-1"></span>
颍人沈士龙字景通，高节独行，过于古今，尤工于诗。庆历登科，既改官，以秘书丞为益州司录。会宋子京为帅，惟事宴饮，沉湎日夜，衙前陪费多自经。景通上书子京，力言差役之害，请减饮宴。子京不听。又于本路转运使赵抃阅道，不行。乞解官寻医，又不许。遂挂衣冠寘本厅，载其母去官。子京遣人追之，不回。过关无以为验，景通言其情于关吏，怜而义之，听其过关。坐是勒停，关吏亦得罪。久之，御史中丞韩绛言其非辜，复官。王荆公行复官词，略曰：「况尔之去官，志于善乎！」后居颍，元丰中卒。《默记》卷下。</li>
</ol>
</div>
<div id="崔公孺" class="section level2">
<h2>
<span class="header-section-number">25.69</span> 崔公孺<a class="anchor" aria-label="anchor" href="#%E5%B4%94%E5%85%AC%E5%AD%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-崔公孺-1"></span>
崔公孺，谏议大夫立之子，韩魏公夫人之弟也。性亮直，喜面折人。魏公执政，用监司有非其人者。公孺曰：「公居陶镕之地，宜法造化为心。造化以蛇虎者害人之物，故置蛇于薮泽，置虎于山林。公今乃置之通衢，使为民害，可乎？」魏公甚严惮之。《涑水记闻》卷十。</p></li>
<li><p><span id="宋轶十五-崔公孺-2"></span>
韩魏公妻弟崔公孺，持论甚正，公喜与之语。偶泛及差除，公孺忽曰：「豺狼、虎豹、蛇虺，天乃屏置于山林深僻之地者，盖恐为人之害也。今监司、郡守，一失选抡，置在要路，其为民害，得不甚于豺狼、虎豹、蛇虺乎？」公默然。《清波杂志》卷十。</p></li>
<li><p><span id="宋轶十五-崔公孺-3"></span>
崔比部，讳公立，韩魏公妻弟也。为人古直有操行。居许，与忠宣邻。忠宣除文正服，托妻子于崔，干禄上都。崔晨夕顾瞩，始终不怠。时七伯祖为单州推官，人来报疾笃，魏国夫人惊忧，欲往视之，崔公力阻，曰：「而为妇人，夫出独安往，吾受而夫之托！」因立杖于门，曰：「出者吾杖之。」魏国不敢复言。忠宣归而谢焉。《过庭录》。案：公立，当是「公孺」之误，或因其父名「立」而致误。</p></li>
<li><p><span id="宋轶十五-崔公孺-4"></span>
魏国之姪，归比部次子子厚。崔以亲契数往来忠宣家，常具馔待之。食稍不精，崔必直言，略不自外。忠宣每为杖爨者。家婢闻崔比部来，皆恶之。比部二子，长保孙为忠宣婿。《过庭录》。</p></li>
</ol>
</div>
<div id="崔子厚" class="section level2">
<h2>
<span class="header-section-number">25.70</span> 崔子厚<a class="anchor" aria-label="anchor" href="#%E5%B4%94%E5%AD%90%E5%8E%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-崔子厚-1"></span>
见韩维<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%B4-20">20</a>。</li>
</ol>
</div>
<div id="胡-恢" class="section level2">
<h2>
<span class="header-section-number">25.71</span> 胡　恢<a class="anchor" aria-label="anchor" href="#%E8%83%A1-%E6%81%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-胡恢-1"></span>
金陵人胡恢，博物强记，善篆隷，臧否人物。坐法失官十余年，潦倒贫困，赴选集于京师。是时韩魏公当国，恢献小诗自达，其一联曰：「建业关山千里远，长安风雪一家寒。」魏公深怜之，令篆太学石经，因此得复官。任华州推官而卒。《梦溪笔谈》卷十五。《宋朝事实类苑》卷三十六。《宋诗纪事》卷十六。</li>
</ol>
</div>
<div id="石苍舒" class="section level2">
<h2>
<span class="header-section-number">25.72</span> 石苍舒<a class="anchor" aria-label="anchor" href="#%E7%9F%B3%E8%8B%8D%E8%88%92"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-石苍舒-1"></span>
见文彦博<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%96%87%E5%BD%A6%E5%8D%9A-25">25</a>。</p></li>
<li><p><span id="宋轶十五-石苍舒-2"></span>
石苍舒与韩魏公有旧。韩拜相，石至干禄，留数月无成。石作诗以别归，云：「□□□□□□□，帘前二圣拥千官。唯有扫门霜鬓客，却随社燕入长安。」韩览之恻然，遂注一官而去。《过庭录》。《宋诗纪事》卷十六。</p></li>
</ol>
</div>
<div id="沈-唐" class="section level2">
<h2>
<span class="header-section-number">25.73</span> 沈　唐<a class="anchor" aria-label="anchor" href="#%E6%B2%88-%E5%94%90"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-沈唐-1"></span>
沈唐善词曲。始为楚州职官，胡知州楷差打蝗虫。唐方少年，负气不堪，其后作《蝗虫三叠》，且曰：「不是这下辈无礼，都缘是我自家遭逢。」楷大怒，科其带禁军随行，坐赃三十年。至熙宁，魏公劄子特旨改官，辟充大名府签判，作《霜叶飞》，云「愿早作归来计」之语，介甫大怒，矢言曰：「谁教你。」及河大决曹村，凡豫事者皆获免，其惟唐冲替。久之，王广渊以乡闾之素，辟渭州签判，作《雨中花》云：「有谁念我，如今霜鬓，远赴边堠。」广渊闻之，亦怒责歌者。唐郁郁不自安，竟卒于官。先自曲初成，识者曰：「唐不归矣。」以其有「身在碧云西畔，情随陇水东流」之语，已而果然。《画墁录》。</p></li>
<li><p><span id="宋轶十五-沈唐-2"></span>
沈公述为韩魏公之客。魏公在中山，门人多有赐环之望。沈秋日作《霜叶飞》词云：「谩赢得、相思甚了，东君早作归来计。便莫惜丹青手，重与芳菲，万红千翠。」为魏公发也。《碧鸡漫志》卷二。</p></li>
</ol>
</div>
<div id="强-至" class="section level2">
<h2>
<span class="header-section-number">25.74</span> 强　至<a class="anchor" aria-label="anchor" href="#%E5%BC%BA-%E8%87%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-强至-1"></span>
祠部郎中强至，字几圣，少有志节，力学问。年二十，举开封府进士，黜于礼部，退而叹曰：「非有司之罪，吾术未善耳。」乃益自刻励读书属文，忘昼夜寒暑。吴俗喜游嬉请谒，公闭门一切谢绝，当食不扬匕筯，蚊虫囋肤，不一举手扑之，曰：「是皆害吾学之功。」后果中上第。《仕学规范》卷一引《皇朝名臣四科事实》。</p></li>
<li><p><span id="宋轶十五-强至-2"></span>
强至最受知于韩琦。……琦为诗合宾客属和，至独思致逸发，不可追蹑。琦上奏及他书记，皆至属稿。琦乞不散青苗，神宗阅其奏曰：「此必强至之文也。」至有守，一日琦行一事，不关由签厅。至翌日自言不称职，力辞去。琦谓小事故，不相关，至曰：「小事尚尔，何况大事。」逊谢，数日乃肯留。《咸淳临安志》卷六十六。</p></li>
</ol>
</div>
<div id="丁宝臣" class="section level2">
<h2>
<span class="header-section-number">25.75</span> 丁宝臣<a class="anchor" aria-label="anchor" href="#%E4%B8%81%E5%AE%9D%E8%87%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-丁宝臣-1"></span>
丁宝臣守端州，侬智高入境，宝臣弃州遁，坐废累年。嘉祐末，大臣荐，得编校馆阁书籍，久之，除集贤校理。是时苏采新得御史知杂，首采其端州弃城事劾之，遂出宝臣通判永州。士大夫皆惜其去，王存有诗云：「病鸾方振翼，饥隼乍离鞲。」盖谓是也。《东轩笔录》卷十。</li>
</ol>
</div>
<div id="杜-彬" class="section level2">
<h2>
<span class="header-section-number">25.76</span> 杜　彬<a class="anchor" aria-label="anchor" href="#%E6%9D%9C-%E5%BD%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-杜彬-1"></span>
欧阳公谪永阳，闻其倅杜彬善琵琶，酒间取之，杜正色盛气而谢不能，公亦不复强也。后杜置酒数行，遽起还内，微闻丝声，且作且止而渐近。久之，抱器而出，手不绝弹，尽暮而罢，公喜甚过所望也。故公诗云：「座中醉客谁最贤？杜彬琵琶皮作弦。自从彬死世莫传。」皮弦，世未有也。《后山诗话》。</p></li>
<li><p><span id="宋轶十五-杜彬-2"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-49">49</a>。</p></li>
</ol>
</div>
<div id="王-向" class="section level2">
<h2>
<span class="header-section-number">25.77</span> 王　向<a class="anchor" aria-label="anchor" href="#%E7%8E%8B-%E5%90%91"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-王向-1"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-50">50</a>。</li>
</ol>
</div>
<div id="吴孝宗" class="section level2">
<h2>
<span class="header-section-number">25.78</span> 吴孝宗<a class="anchor" aria-label="anchor" href="#%E5%90%B4%E5%AD%9D%E5%AE%97"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-吴孝宗-1"></span>
吴孝宗，字子继，抚州人。少落魄，不护细行，然文辞俊拔，有大过人者。嘉祐初，始作书谒欧阳文忠公，且贽其所著《法语》十余篇。文忠读而骇叹，问之曰：「子之文如此，而我不素知之，且王介甫、曾子固皆子之乡人，亦未尝称子，何也？」孝宗具言少无乡曲之誉，故不见礼于二公。文忠尤怜之，于其行赠之诗曰：「自我得曾子，于兹二十年。今又得吴生，既得喜且欢。吉士不并出，百年犹比肩。迩以彼江南，其产多材贤。吴生初自疑，所拟岂其伦。我始见曾子，文章初亦然。昆仑倾黄河，渺渺盈百川。疏决以导之，渐歛收横澜。东溟知所归，识路到不难。吴生始见我，袖藏新文编。忽从布褐中，百宝薄在前。明珠杂玑贝，磊砢或不圆。问生久怀此，奈何初无闻。吴生不自隐，欲语羞俛颜。少也不自重，不为乡人怜。中虽知自悔，学问苦贫贱。自谓久乃信，力行困弥坚。今来决疑惑，幸冀蒙洗湔。我笑谓吴生，尔其听我言。世所谓君子，何异于众人。众人为不信，积微成灭身。君子能自知，改过不逡巡。于斯二者间，愚智遂以分。颜子不贰过，后世称其仁。孔子过而改，日月披浮云。子路初来时，冠鸡佩猳豚。斩蛟射白额，后卒为名臣。子既悔其往，人谁御其新。丑夫事上帝，孟子岂不云。临行赠此言，庶可以书绅。」孝宗至熙宁间，始以进士得第一，命为主簿，而卒。《东轩笔录》卷十二。</p></li>
<li><p><span id="宋轶十五-吴孝宗-2"></span>
吴孝宗对策，方诋熙宁新法。既而复为《巷议》十篇，言闾巷之间，皆议新法之善，写以投荆公。荆公薄其翻覆，尤不礼之。《东轩笔录》卷六。《宋朝事实类苑》卷七十一。</p></li>
</ol>
</div>
<div id="李-观" class="section level2">
<h2>
<span class="header-section-number">25.79</span> 李　观<a class="anchor" aria-label="anchor" href="#%E6%9D%8E-%E8%A7%82"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-李观-1"></span>
〔李〕观，字梦符，初试南宫，赋偶落韵。有司爱其策，为取特旨，由是登第。以著作佐郎知临江军清江县。时欧阳文忠公扶护太夫人丧归庐陵，船过清江，太守请公为文以祭之。太守以简率为讶，观曰：「无深讶也。」既而文忠击节称之。其文曰：「昔孟轲亚圣，母之教也。今有子如轲，虽死何憾！尚飨。」观初为太学官，因上言役法不合，出通判处州。题一绝于直厅之壁曰：「十谒朱门九不开，利名渊薮且徘徊。自知不是公侯骨，夜夜江山入梦来。」后终于朝议大夫。《能改斋漫录》卷十一。</p></li>
<li><p><span id="宋轶十五-李观-2"></span>
李观梦荷，袁州人，与兄觌早皆受知于山谷先生。尝宰清江，时欧阳文忠公护母丧归，太守请作祭文曰：「昔孟轲亚圣，母之教也。今有子如轲，虽死何憾！尚飨。」守以简率为讶，观曰：「毋深讶。」既而文忠击节称之，乃极力延誉。《清波别志》卷二。《履斋示儿编》卷九。</p></li>
</ol>
</div>
<div id="陈-默" class="section level2">
<h2>
<span class="header-section-number">25.80</span> 陈　默<a class="anchor" aria-label="anchor" href="#%E9%99%88-%E9%BB%98"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-陈默-1"></span>
承务郎陈默，字子真，妙于词翰，然疎逸，自号懒散翁。父𫟄，为闽漕，默亦随至。建安有焦生者，以丹青为业，一日，图默之形以献焉。默徧示家人，皆笑云：「此正似厅前尚书。」俗呼军校为尚书。默因戏题一赞于上以还之，曰：「大道本无我，吾形安可图。何须焦处士，画作李尚书。」默乃苏子美之甥也。子美曾作《自咏》诗云：「铁臂苍髯骨有棱，世间儿女见须惊。」默亦岩棱多髭，类其舅云。《续墨客挥犀》卷六。《中山诗话》。《诗话总龟》前集卷四十五。《宋朝事实类苑》卷四十一。</li>
</ol>
</div>
<div id="龚宗元" class="section level2">
<h2>
<span class="header-section-number">25.81</span> 龚宗元<a class="anchor" aria-label="anchor" href="#%E9%BE%9A%E5%AE%97%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-龚宗元-1"></span>
都官员外郎分司南京龚宗元所居，取乐天诗：「大隐住朝市，小隐入丘樊。不如作中隐，隐在留司间。」乃作中隐堂。与屯田员外郎程适、太子中允陈之奇游从，极文酒之乐。皆耆德硕儒，挂冠而归者，吴人谓之「三老」。《吴郡志》卷十四。《宋诗纪事》卷十一。</li>
</ol>
</div>
<div id="陈之奇" class="section level2">
<h2>
<span class="header-section-number">25.82</span> 陈之奇<a class="anchor" aria-label="anchor" href="#%E9%99%88%E4%B9%8B%E5%A5%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-陈之奇-1"></span>
陈之奇，字虞卿，乡人以其有贤德，故以君子称之。初登第，为鄱阳尉，后为丹徒泰兴令。李玮尚秦国大长公主，下国子监举通经术有行义者为教授，遂以公充选。未几，乞致仕，迁太子中允，时年未五十。俄除平江军节度掌书记，复以为教授，诏装钱促遣之，力辞不赴。公道德著于乡，虽闾巷小儿，亦知爱敬。有争讼久不决者，跨蹇驴至其家，以大义感动之，皆为之革心。自挂冠后，闲居十八年。熙宁初卒，葬花山。王岐公为作志，题之曰《陈君子墓铭》。始公之谢事也，蒋堂侍郎语人曰：「举天下皆知有富贵，而虞卿独以知止易众人之心，吾喜林下有人矣。」因为赋诗曰：「宠秩拜春坊，归休识虑长。扫门卑魏勃，设醴谢元王。一水莼鲈国，群山橘柚乡。喜君添老社，烟驾共徜徉。」张伯玉郎中亦赠之诗曰：「东吴王孙归挂冠，玉丝红鲙满雕盘。狂吟但觉日月久，醉舞不知天地宽。小圃移花山客瘦，夜窗捣药橘童寒。新书近日成多少，且告先生旋借看。」《中吴纪闻》卷一。《宋诗纪事》卷八。</p></li>
<li><p><span id="宋轶十五-陈之奇-2"></span>
见龚宗元<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E9%BE%9A%E5%AE%97%E5%85%83-1">1</a>。</p></li>
</ol>
</div>
<div id="黄-庠" class="section level2">
<h2>
<span class="header-section-number">25.83</span> 黄　庠<a class="anchor" aria-label="anchor" href="#%E9%BB%84-%E5%BA%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-黄庠-1"></span>
黄庠，州解元、南省省元。范内翰镇，国学解元、南省省元。范公文学有重望；黄公省试后卧病月余，唱第后方愈。二公才学优粹，凡为时所重，百余年始得二人，不亦少乎？《青琐高议》后集卷八。</p></li>
<li><p><span id="宋轶十五-黄庠-2"></span>
景祐二年，省试《天子外屏赋》，是时国子监元黄庠者，最有文称，同试问以所比证事，庠曰：「可用疏屏内屏。」闻者以皆有「屏」者，谓庠不诚。及庠程文第一，其辞曰：「清庙之饰用疏，是殊彝制；诸侯之设于内，靡僭常尊。」其人见之始愧服。《东原录》。</p></li>
<li><p><span id="宋轶十五-黄庠-3"></span>
庆历中，河北道士贾众妙善相……见豫章黄庠手曰：「左手得龙爪，虽当魁天下而不仕，若右手得之，则贵矣。」庠果为南省第一，不及廷对而死。《老学庵笔记》卷七。《宋稗类钞》卷五。</p></li>
</ol>
</div>
<div id="张唐卿" class="section level2">
<h2>
<span class="header-section-number">25.84</span> 张唐卿<a class="anchor" aria-label="anchor" href="#%E5%BC%A0%E5%94%90%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-张唐卿-1"></span>
张唐卿进士第一人及第，期集于兴国寺，题壁云：「一举首登龙虎榜，十年身到凤凰池。」有人续其下云：「君看姚晔并梁固，不得朝官未可知。」后果终于京官。《梦溪笔谈》卷二十三。《宋朝事实类苑》卷六十三。《古今诗话》。《新编分门古今类事》卷十四。《宋诗纪事》卷十三。</li>
</ol>
</div>
<div id="张唐民" class="section level2">
<h2>
<span class="header-section-number">25.85</span> 张唐民<a class="anchor" aria-label="anchor" href="#%E5%BC%A0%E5%94%90%E6%B0%91"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-张唐民-1"></span>
熙宁中，张唐民登对，其归美上德之辞云：「臣寻常只见纸上尧、舜，今日乃见活尧、舜也。」《孔氏谈苑》卷一。</li>
</ol>
</div>
<div id="危-序" class="section level2">
<h2>
<span class="header-section-number">25.86</span> 危　序<a class="anchor" aria-label="anchor" href="#%E5%8D%B1-%E5%BA%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-危序-1"></span>
乡人危序，应举探省牓，出门数步，即逢泥泞，踌蹰未前，有老妪指示曰：「秀才可低处过。」危即从之。比看榜，最末有名，是岁果及第。《青箱杂记》卷三。</li>
</ol>
</div>
<div id="齐-唐" class="section level2">
<h2>
<span class="header-section-number">25.87</span> 齐　唐<a class="anchor" aria-label="anchor" href="#%E9%BD%90-%E5%94%90"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-齐唐-1"></span>
〔齐唐〕少贫苦学，凡得书皆自写，诵过一二则不忘。学识之博，人罕过之。郡从事魏庭坚，闻士也，谓唐曰：「今之士多不读书。」唐曰：「幸公任意以几上书令唐一诵之如何？」庭坚以一秩开示，乃《文选·头陁寺碑》，而唐诵不遗一字。魏大惊服。《宝庆会稽续志》卷五。《宋史翼》卷二十六。</li>
</ol>
</div>
<div id="章-衡" class="section level2">
<h2>
<span class="header-section-number">25.88</span> 章　衡<a class="anchor" aria-label="anchor" href="#%E7%AB%A0-%E8%A1%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-章衡-1"></span>
本朝状元及第，不五年即为两制，亦有十年至宰相者。章衡滞于馆职甚久。熙宁初冬月，圣驾出，馆职例当迎驾，方序立次，衡顾同列而叹曰：「顷年迎驾于此，眼看冻倒掌禹锡，倐忽已十年矣。」执政闻而怜之，遂得同修起居注。《东轩笔录》卷六。</li>
</ol>
</div>
<div id="刘-𪸩" class="section level2">
<h2>
<span class="header-section-number">25.89</span> 刘　𪸩<a class="anchor" aria-label="anchor" href="#%E5%88%98-%F0%AA%B8%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-刘𪸩-1"></span>
有堂吏尝梦火山军姓刘人作状元。阅火山军解文，无姓刘人。明年，刘𪸩作状元。《东斋记事》卷五。</p></li>
<li><p><span id="宋轶十五-刘𪸩-2"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-88">88</a>。</p></li>
<li><p><span id="宋轶十五-刘𪸩-3"></span>
见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-89">89</a>。</p></li>
<li><p><span id="宋轶十五-刘𪸩-4"></span>
铅山刘𪸩，俊美有辞学，嘉祐中，连冠国庠及天府进士。四年，崇政殿试，又为天下第一，得大理评事，签书建康军判官。丧其祖母，乞解官以嫡孙承重服，国朝有诸叔而嫡孙承重服者，自𪸩始。𪸩哀族人之不能为生者，买田数百亩以养之。四方之人从𪸩学者甚众，乃择山溪胜处处之。县大夫易其里曰「义荣社」，名其馆曰「义荣斋」。未终丧而卒，士大夫惜之。初，范文正公、吴文肃公皆有志置义田，及后登二府，禄赐丰厚，方能成其志，而𪸩于初仕，家无余资，能力为之，今士君子尤以为难。《渑水燕谈录》卷四。《宋朝事实类苑》卷五十四。《厚德录》卷二。《直斋书录解题》卷十七。</p></li>
</ol>
</div>
<div id="王俊民" class="section level2">
<h2>
<span class="header-section-number">25.90</span> 王俊民<a class="anchor" aria-label="anchor" href="#%E7%8E%8B%E4%BF%8A%E6%B0%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-王俊民-1"></span>
嘉祐中，进士奏名讫，未御试，京师妄传王俊民为状元，不知言之所起，人亦莫知俊民为何人。及御试，王荆公时为知制诰，与天章阁待制杨乐道二人为详定官。……是时王荆公以初覆考所定第一人皆未允当，于行间别取一人为状首。杨乐道守法，以为不可，议论未决。太常少卿朱从道时为封弥官，闻之，谓同舍曰：「二公何用力争，从道十日前，已闻王俊民为状元，事必前定，二公恨自苦耳。」既而二人各以己意进禀，而诏从荆公之请。及发封，乃王俊民也。《梦溪笔谈》卷一。《宋朝事实类苑》卷三十。《新编分门古今类事》卷四。《齐东野语》卷六。</p></li>
<li><p><span id="宋轶十五-王俊民-2"></span>
世俗所谓王魁之事殊不经，且不见于传记杂说，疑无此事。……后又见初虞世所集《养生必用方》，戒人不可妄服金虎碧霞丹，乃详载其说云：「状元王俊民，字康侯，为应天府发解官，得狂疾，于贡院中尝对一石碑呼叫不已，碑石中若有应之者，亦若康侯之奋怒也。病甚不省，觉，取书册中交股刀自裁及寸，左右抱持之，遂免。出试院未久，疾势亦已平复。予与康侯有父祖乡曲之旧，又自童稚共笔砚，嘉祐中，同试于省场，传闻可骇，亟自汶拏舟抵彭城。时十月尽矣，康侯亦起居饮食如故，但愔愔不乐，或云：『平生自守如此，乃有此疾。』予亦多方开慰。岁暮，予北归，康侯有诗送予云：『寒窗一夜雪，纷纷来朔风。之子动归兴，轻袂飘如蓬。问子何所之，家在济水东。问子何所学，上庠教化宫。行将老母，寓居学其中。』云云。予既去，徐医以为有痰，以金虎碧霞丹吐之。或谓心藏有热，劝服治心经诸冷药。积久，为夜中洞泄，气脱内消，饮食不前而死。康侯父知舒州太湖县，遣一道士与弟觉民自舒来云：『道士能奏章达上清，及诉问鬼神幽暗中事。』道士作醮书符，传道冥中语云：『五十年前打杀谢、吴、刘不结案事。』康侯丙子生，死才二十七岁，五十年前事，岂宿生邪？康侯既死，有妄人托夏噩姓名作王魁传，实欲市利于少年狎邪辈，其事皆不然。」《齐东野语》卷六。《宋诗纪事》卷二十二。</p></li>
</ol>
</div>
<div id="路-授-饶-瑄" class="section level2">
<h2>
<span class="header-section-number">25.91</span> 路　授　饶　瑄<a class="anchor" aria-label="anchor" href="#%E8%B7%AF-%E6%8E%88-%E9%A5%B6-%E7%91%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-路-1"></span> <span id="宋轶十五-授-1"></span> <span id="宋轶十五-饶-1"></span> <span id="宋轶十五-瑄-1"></span>
庆历丙戌岁春牓省试，以「民功曰庸」为赋题，题面生梗，难为措词，其时路授、饶瑄各场屋驰名，路则云「此赋须本赏」，饶则云「此赋须本农」。故当时无名子嘲曰：「路授则家住关西，打赏骂赏；饶瑄则生居浙右，你侬我侬。」《青箱杂记》卷八。</li>
</ol>
</div>
<div id="何正臣-毛君卿" class="section level2">
<h2>
<span class="header-section-number">25.92</span> 何正臣　毛君卿<a class="anchor" aria-label="anchor" href="#%E4%BD%95%E6%AD%A3%E8%87%A3-%E6%AF%9B%E5%90%9B%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-何正臣-1"></span> <span id="宋轶十五-毛君卿-1"></span>
皇祐元年，何正臣与毛君卿俱以七岁应童子科，君卿之慧差不及正臣。时皇嗣后未生，上见二人年甚幼而颖悟过人，特爱之，留居禁中数日。正臣能作大字，宫人有以裙带求书者，正臣书曰：「《关睢》，后妃之德也。」上尝以梨一颗令二人分食之，君卿逡巡不应。上怪，问其故，对曰：「父母在上，不敢分离。」上大喜，以为皆能知其大义。翌日，御便殿，俱赐童子出身。《独醒杂志》卷一。</li>
</ol>
</div>
<div id="赵世长" class="section level2">
<h2>
<span class="header-section-number">25.93</span> 赵世长<a class="anchor" aria-label="anchor" href="#%E8%B5%B5%E4%B8%96%E9%95%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-赵世长-1"></span>
俚谚云：「赵老送灯台，一去更不来。」不知是何等语，虽士大夫亦往往道之。天圣中，有尚书郎赵世长者，常以滑稽自负，其老也，求为西京留台御史，有轻薄子送以诗云：「此回真是送灯台。」世长深恶之，亦以不能酬酢为恨。其后竟卒于留台也。《归田录》卷二。《古谣谚》卷五十九。</li>
</ol>
</div>
<div id="萧定基" class="section level2">
<h2>
<span class="header-section-number">25.94</span> 萧定基<a class="anchor" aria-label="anchor" href="#%E8%90%A7%E5%AE%9A%E5%9F%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-萧定基-1"></span>
见盛度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9B%9B%E5%BA%A6-14">14</a>、王博文<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%8E%8B%E5%8D%9A%E6%96%87-3">3</a>、陈博古<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%99%88%E5%8D%9A%E5%8F%A4-1">1</a>。</li>
</ol>
</div>
<div id="皮仲容" class="section level2">
<h2>
<span class="header-section-number">25.95</span> 皮仲容<a class="anchor" aria-label="anchor" href="#%E7%9A%AE%E4%BB%B2%E5%AE%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-皮仲容-1"></span>
景祐中，有郎官皮仲容者，偶出街衢，为一轻浮子所戏，遽前贺云：「闻君有台宪之命。」仲容立马媿谢久之，徐问其何以知之。对曰：「今新制台官，必用稀姓者，故以君姓知之尔。」盖是时三院御史乃仲简、论程、掌禹锡也。闻者传以为笑。《归田录》卷一。</li>
</ol>
</div>
<div id="欧阳景" class="section level2">
<h2>
<span class="header-section-number">25.96</span> 欧阳景<a class="anchor" aria-label="anchor" href="#%E6%AC%A7%E9%98%B3%E6%99%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-欧阳景-1"></span>
洗马欧阳景，素有轻薄名，一旦，金銮长老来上谒，告曰：「院门阙斋供，今将索米于玉泉长老，敢乞一书，以为先容。」景笑曰：「诺。」翌日，授一缄，既至，玉泉启封，乃诗一首曰：「金銮来觅玉泉书，金玉相逢价倍殊。到了不干藤蔓事，葫芦自去缠葫芦。」二僧相视，发笑而已。《倦游杂录》。《宋朝事实类苑》卷六十三。</li>
</ol>
</div>
<div id="彭-齐" class="section level2">
<h2>
<span class="header-section-number">25.97</span> 彭　齐<a class="anchor" aria-label="anchor" href="#%E5%BD%AD-%E9%BD%90"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-彭齐-1"></span>
彭齐，吉州人，才辩滑稽，无与为对。未第时，常谒南丰宰，而宰不喜士，平居未尝展礼。一夕，虎入县廨，咥所蓄羊，弃残而去，宰即以会客，彭亦预召。翌日，彭献诗谢之曰：「昨夜黄斑入县来，分明踪迹印苍苔。几多道德驱难去，此子猪羊引便来。令尹声声言有过，录公口口道无灾。思量也解开东阁，留取头蹄设秀才。」南方谓押司录事为「录公」，览者无不绝倒。齐以大中祥符元年姚晔下及第，仕至太常博士卒。《青箱杂记》卷一。《宋稗类钞》卷六。</li>
</ol>
</div>
<div id="李-璋-1" class="section level2">
<h2>
<span class="header-section-number">25.98</span> 李　璋<a class="anchor" aria-label="anchor" href="#%E6%9D%8E-%E7%92%8B-1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十五-李璋-1"></span>
〔李璋〕素好讥谑。有一故相远派在吴中，尝于嬉游之地书其壁曰：「大丞相再从妷某尝游。」公因题其傍曰：「混元皇帝三十七代孙李璋继至。」尝赴特奏恩，语同试者云：「廷唱日，必不以名见呼，止称某排第耳。」众皆不以为然，厚与之约。已而进状云：「因在京师，有远族相遇，谱系亦有以璋名者，欲以玖易之。」它日殿下，果唱李玖，盖公排第九也。《中吴纪闻》卷一。《拊掌录》。《吴中旧事》。</p></li>
<li><p><span id="宋轶十五-李璋-2"></span>
苏州李璋举进士有声，才气过绝于人，放诞浮薄，竟止于小官。王荆公常拜之。为举子日，因与人踢毬，误坠良家妇头上，碎其冠梳，其家讼于官，因至庭下，太守曰：「若真举子乎？吾将试之。」璋乞赋题，太守曰：「可赋汝踢毬误碎良家妇冠梳事。」璋应声曰：「偶与朋游，闲筑气毬，起自卑人之足，忽升娘子之头。方一丈八尺之时，不妨好看；吃八棒十三之后，着甚来由。」太守大笑，遣之。《李希声诗话》。《宋朝事实类苑》卷六十七。</p></li>
<li><p><span id="宋轶十五-李璋-3"></span>
姑苏李璋，敏於戏调。偶赴邻人小集，主人者虽富而素鄙，会次，适李坐其傍。既进食，璋视主人之前，煎鲑鱼特大于众客。璋即请主人曰：「璋与主人，俱苏人也。每见人书苏字不同，其鱼不知合在右边是，合在左边是？」主人曰：「古人作字，不拘一体，移易从便也。」璋即引手取主人之鱼，示众曰：「领主人指挥，今日左边之鱼亦合从便，权移过右边，如何？」一坐辍饭而笑。《吴中旧事》。</p></li>
</ol>
</div>
<div id="陆-东" class="section level2">
<h2>
<span class="header-section-number">25.99</span> 陆　东<a class="anchor" aria-label="anchor" href="#%E9%99%86-%E4%B8%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-陆东-1"></span>
有朝士陆东，通判苏州而权州事，因断流罪，命黥其面，曰：「特刺配某州牢城。」黥毕，幕中相与白曰：「凡言特者，罪不至是，而出于朝廷一时之旨。今此人应配矣，又特者，非有司所得行。」东大恐，即改「特刺」字，为「准条」字，再黥之，颇为人所笑。后有荐东之才于两府者，石参政闻之，曰：「吾知其人矣，得非权苏州日，于人面上起草者乎？」《东轩笔录》卷十。《五杂组》卷十六。《尧山堂外纪》卷四十五。</li>
</ol>
</div>
<div id="李-溥" class="section level2">
<h2>
<span class="header-section-number">25.100</span> 李　溥<a class="anchor" aria-label="anchor" href="#%E6%9D%8E-%E6%BA%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李溥-1"></span>
李溥为江淮发运使，每岁奏计，则以大船载东南美货，结纳当途，莫知纪极。章献太后垂帘时，溥因奏事，盛称浙茶之美，云：「自来进御，唯建州饼茶，而浙茶未尝修贡，本司以羡余钱买到数千斤，乞进入内。」自国门挽船而入，称「进奉茶纲」，有司不敢问。所贡余者，悉入私室。溥晚年以贿败，窜谪海州。《梦溪笔谈》卷二十二。《宋朝事实类苑》卷七十一。《墨客挥犀》卷五。</li>
</ol>
</div>
<div id="孙良孺" class="section level2">
<h2>
<span class="header-section-number">25.101</span> 孙良孺<a class="anchor" aria-label="anchor" href="#%E5%AD%99%E8%89%AF%E5%AD%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-孙良孺-1"></span>
有孙良孺为军巡判官，喜诈伪，能为朴野之状。一日，市布数十端，杂染五色，陈于庭下。中使怪而问之，良孺曰：「家有一女，出适在近，与之作少衣物也。」中使大骇，回为明肃太后言之，太后叹其清苦，即命厚赐金帛。京师人多赁马出入，驭者先许其直，必问曰：「一去耶？却来耶？」苟乘以往来，则其价倍于一去也。良孺以贫，不养马，每出，必赁之。一日将押大辟囚弃市，而赁马以往，其驭者问曰：「官人将何之？」良孺曰：「至法场头。」驭者曰：「一去耶？却来耶？」闻者骇笑。《东轩笔录》卷九。</li>
</ol>
</div>
<div id="李-制" class="section level2">
<h2>
<span class="header-section-number">25.102</span> 李　制<a class="anchor" aria-label="anchor" href="#%E6%9D%8E-%E5%88%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李制-1"></span>
吴中一士人，曾为转运司别试解头，以此自负，好附托显位。是时侍御史李制知常州，丞相庄敏庞公知湖州。士人游毗陵，挈其徒饮倡家，顾谓一驺卒曰：「汝往白李二，我在此饮，速遣有司持酒肴来。」李二谓李御史也。俄顷，郡厨以饮食至，甚为丰腆。有一蓐医适在其家，见其事，后至御史之家，因语及之，李君极怪，使人捕得驺卒，乃兵马都监所假，受士人教戒，就使庖买饮食以绐坐客耳。李乃杖驺卒，使街司白士人出城。郡僚有相善者，出与之别，唁之曰：「仓卒遽行，当何所诣？」士人应之曰：「且往湖州依庞九耳。」闻者莫不大笑。《梦溪笔谈》卷二十三。</li>
</ol>
</div>
<div id="吕士隆" class="section level2">
<h2>
<span class="header-section-number">25.103</span> 吕士隆<a class="anchor" aria-label="anchor" href="#%E5%90%95%E5%A3%AB%E9%9A%86"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-吕士隆-1"></span>
见梅尧臣<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%A2%85%E5%B0%A7%E8%87%A3-7">7</a>。</li>
</ol>
</div>
<div id="杨-孜" class="section level2">
<h2>
<span class="header-section-number">25.104</span> 杨　孜<a class="anchor" aria-label="anchor" href="#%E6%9D%A8-%E5%AD%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-杨孜-1"></span>
杨学士孜，襄阳人，始来京师应举，与一倡妇往还，情甚密，倡尽所有以资之，共处逾岁。既登第，贫无以为谢，遂绐以为妻，同归襄阳。去郡一驿，忽谓倡：「我有室家久矣，明日抵吾庐，若处其下，渠性悍戾，计当相困。我视若，亦何聊赖？数夕思之，欲相与咀椒而死，如何？」倡曰：「君能为我死，我亦何惜？」即共痛饮。杨素具毒药于囊，遂取而和酒，倡一举而尽。杨执爵谓倡曰：「今傥偕死，家人须来藏我之尸，若之遗骸，必投诸沟壑，以饲鸱鸦。曷若我葬若而后死，亦未晚。」倡即呼曰：「尔诳诱我至此，而诡谋杀我。」乃大恸，顷之遂死，即燔瘗而归。杨后终于祠曹员外郎、集贤校理。《倦游杂录》。《宋朝事实类苑》卷七十。</li>
</ol>
</div>
<div id="张师雄" class="section level2">
<h2>
<span class="header-section-number">25.105</span> 张师雄<a class="anchor" aria-label="anchor" href="#%E5%BC%A0%E5%B8%88%E9%9B%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-张师雄-1"></span>
边人传诵一诗云：「昨夜阴山吼贼风，帐中惊起紫髯翁。平明不待全师出，连把金鞭打铁骢。」有张师雄者，西京人，好以甘言悦人，晚年尤甚。洛中号曰「蜜翁翁」。出官在边郡，一夕，贼马至界上，忽城中失师雄所在，至晓，方见师雄重衣披裘，伏于土窟中，神已痴矣。西人呼土窟为空，寻为人改旧诗以嘲曰：「昨夜阴山吼贼风，帐中惊起蜜翁翁。平明不待全师出，连着皮裘入土空。」张亢尝谓「蜜翁翁」无可为对者，一日，亢有姪不率教令，将杖之，其姪方醉，大呼曰：「安能挞我？但堂伯伯耳。」亢笑曰：「可对蜜翁翁。」释而不问。《东轩笔录》卷十五。《临汉隐居诗话》。《宋稗类钞》卷六。</li>
</ol>
</div>
<div id="方-圭" class="section level2">
<h2>
<span class="header-section-number">25.106</span> 方　圭<a class="anchor" aria-label="anchor" href="#%E6%96%B9-%E5%9C%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-方圭-1"></span>
见宋庠<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%AE%8B%E5%BA%A0-23">23</a>。</li>
</ol>
</div>
<div id="林-洙" class="section level2">
<h2>
<span class="header-section-number">25.107</span> 林　洙<a class="anchor" aria-label="anchor" href="#%E6%9E%97-%E6%B4%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-林洙-1"></span>
林洙少服苣胜，晚年发热多烦躁。知寿州日，夏夜露卧于堂下，为皷角匠以铁连鑻击杀之。暨擒皷角匠，问所以杀守之情，曰：「我何情，但中夕睡中及大醉，若有人引导，见故榜上铁连鑻，遂之以行。自谯楼至使宅堂前，盖甚远，而诸门扃钥如故，莫知何以至也。」朝廷以守臣被杀，起狱穷治，自通判以下咸被黜。时富郑公为相，以洙无正室，颇疑奸吏谋杀者。曾鲁公为参政，独曰：「若是谋杀，必持锋刃。」郑公之疑遂解。《东轩笔录》卷十一。</li>
</ol>
</div>
<div id="甄-履" class="section level2">
<h2>
<span class="header-section-number">25.108</span> 甄　履<a class="anchor" aria-label="anchor" href="#%E7%94%84-%E5%B1%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-甄履-1"></span>
见宋英宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E8%8B%B1%E5%AE%97-7">7</a>。</li>
</ol>
</div>
<div id="张师正" class="section level2">
<h2>
<span class="header-section-number">25.109</span> 张师正<a class="anchor" aria-label="anchor" href="#%E5%BC%A0%E5%B8%88%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-张师正-1"></span>
英宗即位，赦天下，凡内外将校厢军皆加恩。是时荆南所给缣帛，皆败恶不堪，既陈于庭下，军士睨之失色，扬言曰：「朝廷大恩，而乃以此给我！」自旦至午，不肯受赐，而偶语纷纷不已。转运使刘述大惧，不知所为，居民往往奔出城外，且言变起矣。是时张师正为州钤辖，驰入军资库，呼将卒前曰：「朝廷非次之恩，州郡固无预备，今帑中所有止如此，汝辈不肯拜赐，将何为也？必欲反，则非杀我不可。」遂掷剑于庭下，披胸示之，群校茫然自失，遽声喏，受赐而去。《东轩笔录》卷十一。《宋朝事实类苑》卷十四。</li>
</ol>
</div>
<div id="李-权" class="section level2">
<h2>
<span class="header-section-number">25.110</span> 李　权<a class="anchor" aria-label="anchor" href="#%E6%9D%8E-%E6%9D%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十五-李权-1"></span>
抚之临川北郭二十里，有地名曰虎头洲。郡人死不能葬者，必诣其所焚之，因扬骸灰于水中。治平元年，抚人李权梦亲朋张乐送至洲上，甚不悦，告人曰：「吾其死乎？」俄而权被乡荐，遂登第，调虔州司理。乃悟虎头为「虔」字。《能改斋漫录》卷十八。《宋稗类钞》卷一。</li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94"><span class="header-section-number">25</span> 宋人轶事汇编卷十五</a></li>
<li><a class="nav-link" href="#%E5%AD%99-%E5%A4%8D"><span class="header-section-number">25.1</span> 孙　复</a></li>
<li><a class="nav-link" href="#%E8%83%A1-%E7%91%97"><span class="header-section-number">25.2</span> 胡　瑗</a></li>
<li><a class="nav-link" href="#%E7%9F%B3-%E4%BB%8B"><span class="header-section-number">25.3</span> 石　介</a></li>
<li><a class="nav-link" href="#%E8%B4%BE-%E5%90%8C"><span class="header-section-number">25.4</span> 贾　同</a></li>
<li><a class="nav-link" href="#%E8%AE%B8-%E6%B8%A4"><span class="header-section-number">25.5</span> 许　渤</a></li>
<li><a class="nav-link" href="#%E6%9D%A8%E5%AE%89%E5%9B%BD"><span class="header-section-number">25.6</span> 杨安国</a></li>
<li><a class="nav-link" href="#%E8%B5%B5%E5%B8%88%E6%B0%91"><span class="header-section-number">25.7</span> 赵师民</a></li>
<li><a class="nav-link" href="#%E6%9D%8E%E4%B9%8B%E6%89%8D"><span class="header-section-number">25.8</span> 李之才</a></li>
<li><a class="nav-link" href="#%E5%88%98%E7%BE%B2%E5%8F%9F"><span class="header-section-number">25.9</span> 刘羲叟</a></li>
<li><a class="nav-link" href="#%E7%8E%8B-%E6%B4%99"><span class="header-section-number">25.10</span> 王　洙</a></li>
<li><a class="nav-link" href="#%E7%8E%8B%E9%92%A6%E8%87%A3"><span class="header-section-number">25.11</span> 王钦臣</a></li>
<li><a class="nav-link" href="#%E6%9E%97-%E7%91%80"><span class="header-section-number">25.12</span> 林　瑀</a></li>
<li><a class="nav-link" href="#%E9%98%AE-%E9%80%B8-%E8%BE%9B%E6%9C%89%E4%BB%AA"><span class="header-section-number">25.13</span> 阮　逸　辛有仪</a></li>
<li><a class="nav-link" href="#%E6%9D%8E-%E6%A4%8D-%E5%BC%A0-%E7%BB%AD"><span class="header-section-number">25.14</span> 李　植　张　续</a></li>
<li><a class="nav-link" href="#%E6%9D%8E-%E6%A6%82"><span class="header-section-number">25.15</span> 李　概</a></li>
<li><a class="nav-link" href="#%E9%BB%84-%E6%99%9E"><span class="header-section-number">25.16</span> 黄　晞</a></li>
<li><a class="nav-link" href="#%E6%9D%8E-%E8%A7%8F"><span class="header-section-number">25.17</span> 李　觏</a></li>
<li><a class="nav-link" href="#%E9%99%88-%E8%A5%84"><span class="header-section-number">25.18</span> 陈　襄</a></li>
<li><a class="nav-link" href="#%E9%99%88-%E7%83%88"><span class="header-section-number">25.19</span> 陈　烈</a></li>
<li><a class="nav-link" href="#%E9%83%91-%E7%A9%86"><span class="header-section-number">25.20</span> 郑　穆</a></li>
<li><a class="nav-link" href="#%E5%88%98-%E6%95%9E"><span class="header-section-number">25.21</span> 刘　敞</a></li>
<li><a class="nav-link" href="#%E5%88%98-%E6%94%BD"><span class="header-section-number">25.22</span> 刘　攽</a></li>
<li><a class="nav-link" href="#%E8%B0%A2-%E6%99%94"><span class="header-section-number">25.23</span> 谢　晔</a></li>
<li><a class="nav-link" href="#%E6%9D%A8-%E5%BF%B1"><span class="header-section-number">25.24</span> 杨　忱</a></li>
<li><a class="nav-link" href="#%E5%B9%B8%E6%80%9D%E9%A1%BA"><span class="header-section-number">25.25</span> 幸思顺</a></li>
<li><a class="nav-link" href="#%E6%9D%A8-%E8%A4%92"><span class="header-section-number">25.26</span> 杨　褒</a></li>
<li><a class="nav-link" href="#%E9%AB%98-%E6%80%BF"><span class="header-section-number">25.27</span> 高　怿</a></li>
<li><a class="nav-link" href="#%E5%BE%90-%E5%A4%8D"><span class="header-section-number">25.28</span> 徐　复</a></li>
<li><a class="nav-link" href="#%E4%BD%95-%E7%BE%A4"><span class="header-section-number">25.29</span> 何　群</a></li>
<li><a class="nav-link" href="#%E7%AE%A1%E5%B8%88%E5%A4%8D"><span class="header-section-number">25.30</span> 管师复</a></li>
<li><a class="nav-link" href="#%E5%88%98-%E6%A7%A9"><span class="header-section-number">25.31</span> 刘　槩</a></li>
<li><a class="nav-link" href="#%E7%AB%A0-%E8%A9%A7"><span class="header-section-number">25.32</span> 章　詧</a></li>
<li><a class="nav-link" href="#%E5%88%98-%E6%98%93"><span class="header-section-number">25.33</span> 刘　易</a></li>
<li><a class="nav-link" href="#%E8%8B%8F-%E4%B8%95"><span class="header-section-number">25.34</span> 苏　丕</a></li>
<li><a class="nav-link" href="#%E5%B4%94%E5%94%90%E8%87%A3"><span class="header-section-number">25.35</span> 崔唐臣</a></li>
<li><a class="nav-link" href="#%E7%8E%8B%E4%BC%AF%E8%B5%B7"><span class="header-section-number">25.36</span> 王伯起</a></li>
<li><a class="nav-link" href="#%E4%BD%95%E4%BB%99%E5%A7%91"><span class="header-section-number">25.37</span> 何仙姑</a></li>
<li><a class="nav-link" href="#%E7%8E%8B-%E9%9D%92"><span class="header-section-number">25.38</span> 王　青</a></li>
<li><a class="nav-link" href="#%E8%B4%BE%E4%BC%97%E5%A6%99"><span class="header-section-number">25.39</span> 贾众妙</a></li>
<li><a class="nav-link" href="#%E9%83%AD%E4%BB%8E%E5%91%A8-%E4%BD%95%E4%B8%AD%E7%AB%8B"><span class="header-section-number">25.40</span> 郭从周　何中立</a></li>
<li><a class="nav-link" href="#%E8%B4%B9%E5%AD%9D%E5%85%88"><span class="header-section-number">25.41</span> 费孝先</a></li>
<li><a class="nav-link" href="#%E6%9D%8E-%E6%9F%90"><span class="header-section-number">25.42</span> 李　某</a></li>
<li><a class="nav-link" href="#%E9%87%8A%E6%85%88%E4%BA%91"><span class="header-section-number">25.43</span> 释慈云</a></li>
<li><a class="nav-link" href="#%E9%87%8A%E6%B5%B7%E6%B8%8A"><span class="header-section-number">25.44</span> 释海渊</a></li>
<li><a class="nav-link" href="#%E9%87%8A%E7%A7%98%E6%BC%94"><span class="header-section-number">25.45</span> 释秘演</a></li>
<li><a class="nav-link" href="#%E9%87%8A%E6%96%87%E8%8E%B9"><span class="header-section-number">25.46</span> 释文莹</a></li>
<li><a class="nav-link" href="#%E9%87%8A%E9%81%93%E9%9A%86"><span class="header-section-number">25.47</span> 释道隆</a></li>
<li><a class="nav-link" href="#%E9%87%8A%E6%B3%95%E9%A2%99"><span class="header-section-number">25.48</span> 释法颙</a></li>
<li><a class="nav-link" href="#%E9%87%8A%E8%B0%B7%E5%85%A8"><span class="header-section-number">25.49</span> 释谷全</a></li>
<li><a class="nav-link" href="#%E9%87%8A%E5%AE%97%E9%A2%A2"><span class="header-section-number">25.50</span> 释宗颢</a></li>
<li><a class="nav-link" href="#%E9%87%8A%E4%B9%89%E7%90%9B"><span class="header-section-number">25.51</span> 释义琛</a></li>
<li><a class="nav-link" href="#%E9%87%8A%E6%98%99%E9%A2%96"><span class="header-section-number">25.52</span> 释昙颖</a></li>
<li><a class="nav-link" href="#%E9%87%8A%E5%A5%89%E7%9C%9F"><span class="header-section-number">25.53</span> 释奉真</a></li>
<li><a class="nav-link" href="#%E9%87%8A%E5%AE%97%E6%9C%AC"><span class="header-section-number">25.54</span> 释宗本</a></li>
<li><a class="nav-link" href="#%E9%87%8A%E6%83%9F%E6%AD%A3"><span class="header-section-number">25.55</span> 释惟正</a></li>
<li><a class="nav-link" href="#%E9%87%8A%E5%A5%91%E5%B5%A9"><span class="header-section-number">25.56</span> 释契嵩</a></li>
<li><a class="nav-link" href="#%E9%87%8A%E6%85%A7%E8%BE%A8"><span class="header-section-number">25.57</span> 释慧辨</a></li>
<li><a class="nav-link" href="#%E9%AB%98-%E8%B6%85"><span class="header-section-number">25.58</span> 高　超</a></li>
<li><a class="nav-link" href="#%E8%AE%B8-%E5%B8%8C"><span class="header-section-number">25.59</span> 许　希</a></li>
<li><a class="nav-link" href="#%E5%AD%99%E7%94%A8%E5%92%8C"><span class="header-section-number">25.60</span> 孙用和</a></li>
<li><a class="nav-link" href="#%E6%9D%8E%E5%AE%97%E6%98%93"><span class="header-section-number">25.61</span> 李宗易</a></li>
<li><a class="nav-link" href="#%E8%94%A1%E4%BC%AF%E4%BF%99"><span class="header-section-number">25.62</span> 蔡伯俙</a></li>
<li><a class="nav-link" href="#%E7%8E%8B-%E7%90%AA"><span class="header-section-number">25.63</span> 王　琪</a></li>
<li><a class="nav-link" href="#%E8%A7%A3%E5%AE%BE%E7%8E%8B"><span class="header-section-number">25.64</span> 解宾王</a></li>
<li><a class="nav-link" href="#%E9%99%88-%E8%B4%AF"><span class="header-section-number">25.65</span> 陈　贯</a></li>
<li><a class="nav-link" href="#%E4%BB%A4%E7%8B%90%E6%8F%86"><span class="header-section-number">25.66</span> 令狐揆</a></li>
<li><a class="nav-link" href="#%E8%BF%9E-%E5%BA%B6-%E8%BF%9E-%E5%BA%A0"><span class="header-section-number">25.67</span> 连　庶　连　庠</a></li>
<li><a class="nav-link" href="#%E6%B2%88%E5%A3%AB%E9%BE%99"><span class="header-section-number">25.68</span> 沈士龙</a></li>
<li><a class="nav-link" href="#%E5%B4%94%E5%85%AC%E5%AD%BA"><span class="header-section-number">25.69</span> 崔公孺</a></li>
<li><a class="nav-link" href="#%E5%B4%94%E5%AD%90%E5%8E%9A"><span class="header-section-number">25.70</span> 崔子厚</a></li>
<li><a class="nav-link" href="#%E8%83%A1-%E6%81%A2"><span class="header-section-number">25.71</span> 胡　恢</a></li>
<li><a class="nav-link" href="#%E7%9F%B3%E8%8B%8D%E8%88%92"><span class="header-section-number">25.72</span> 石苍舒</a></li>
<li><a class="nav-link" href="#%E6%B2%88-%E5%94%90"><span class="header-section-number">25.73</span> 沈　唐</a></li>
<li><a class="nav-link" href="#%E5%BC%BA-%E8%87%B3"><span class="header-section-number">25.74</span> 强　至</a></li>
<li><a class="nav-link" href="#%E4%B8%81%E5%AE%9D%E8%87%A3"><span class="header-section-number">25.75</span> 丁宝臣</a></li>
<li><a class="nav-link" href="#%E6%9D%9C-%E5%BD%AC"><span class="header-section-number">25.76</span> 杜　彬</a></li>
<li><a class="nav-link" href="#%E7%8E%8B-%E5%90%91"><span class="header-section-number">25.77</span> 王　向</a></li>
<li><a class="nav-link" href="#%E5%90%B4%E5%AD%9D%E5%AE%97"><span class="header-section-number">25.78</span> 吴孝宗</a></li>
<li><a class="nav-link" href="#%E6%9D%8E-%E8%A7%82"><span class="header-section-number">25.79</span> 李　观</a></li>
<li><a class="nav-link" href="#%E9%99%88-%E9%BB%98"><span class="header-section-number">25.80</span> 陈　默</a></li>
<li><a class="nav-link" href="#%E9%BE%9A%E5%AE%97%E5%85%83"><span class="header-section-number">25.81</span> 龚宗元</a></li>
<li><a class="nav-link" href="#%E9%99%88%E4%B9%8B%E5%A5%87"><span class="header-section-number">25.82</span> 陈之奇</a></li>
<li><a class="nav-link" href="#%E9%BB%84-%E5%BA%A0"><span class="header-section-number">25.83</span> 黄　庠</a></li>
<li><a class="nav-link" href="#%E5%BC%A0%E5%94%90%E5%8D%BF"><span class="header-section-number">25.84</span> 张唐卿</a></li>
<li><a class="nav-link" href="#%E5%BC%A0%E5%94%90%E6%B0%91"><span class="header-section-number">25.85</span> 张唐民</a></li>
<li><a class="nav-link" href="#%E5%8D%B1-%E5%BA%8F"><span class="header-section-number">25.86</span> 危　序</a></li>
<li><a class="nav-link" href="#%E9%BD%90-%E5%94%90"><span class="header-section-number">25.87</span> 齐　唐</a></li>
<li><a class="nav-link" href="#%E7%AB%A0-%E8%A1%A1"><span class="header-section-number">25.88</span> 章　衡</a></li>
<li><a class="nav-link" href="#%E5%88%98-%F0%AA%B8%A9"><span class="header-section-number">25.89</span> 刘　𪸩</a></li>
<li><a class="nav-link" href="#%E7%8E%8B%E4%BF%8A%E6%B0%91"><span class="header-section-number">25.90</span> 王俊民</a></li>
<li><a class="nav-link" href="#%E8%B7%AF-%E6%8E%88-%E9%A5%B6-%E7%91%84"><span class="header-section-number">25.91</span> 路　授　饶　瑄</a></li>
<li><a class="nav-link" href="#%E4%BD%95%E6%AD%A3%E8%87%A3-%E6%AF%9B%E5%90%9B%E5%8D%BF"><span class="header-section-number">25.92</span> 何正臣　毛君卿</a></li>
<li><a class="nav-link" href="#%E8%B5%B5%E4%B8%96%E9%95%BF"><span class="header-section-number">25.93</span> 赵世长</a></li>
<li><a class="nav-link" href="#%E8%90%A7%E5%AE%9A%E5%9F%BA"><span class="header-section-number">25.94</span> 萧定基</a></li>
<li><a class="nav-link" href="#%E7%9A%AE%E4%BB%B2%E5%AE%B9"><span class="header-section-number">25.95</span> 皮仲容</a></li>
<li><a class="nav-link" href="#%E6%AC%A7%E9%98%B3%E6%99%AF"><span class="header-section-number">25.96</span> 欧阳景</a></li>
<li><a class="nav-link" href="#%E5%BD%AD-%E9%BD%90"><span class="header-section-number">25.97</span> 彭　齐</a></li>
<li><a class="nav-link" href="#%E6%9D%8E-%E7%92%8B-1"><span class="header-section-number">25.98</span> 李　璋</a></li>
<li><a class="nav-link" href="#%E9%99%86-%E4%B8%9C"><span class="header-section-number">25.99</span> 陆　东</a></li>
<li><a class="nav-link" href="#%E6%9D%8E-%E6%BA%A5"><span class="header-section-number">25.100</span> 李　溥</a></li>
<li><a class="nav-link" href="#%E5%AD%99%E8%89%AF%E5%AD%BA"><span class="header-section-number">25.101</span> 孙良孺</a></li>
<li><a class="nav-link" href="#%E6%9D%8E-%E5%88%B6"><span class="header-section-number">25.102</span> 李　制</a></li>
<li><a class="nav-link" href="#%E5%90%95%E5%A3%AB%E9%9A%86"><span class="header-section-number">25.103</span> 吕士隆</a></li>
<li><a class="nav-link" href="#%E6%9D%A8-%E5%AD%9C"><span class="header-section-number">25.104</span> 杨　孜</a></li>
<li><a class="nav-link" href="#%E5%BC%A0%E5%B8%88%E9%9B%84"><span class="header-section-number">25.105</span> 张师雄</a></li>
<li><a class="nav-link" href="#%E6%96%B9-%E5%9C%AD"><span class="header-section-number">25.106</span> 方　圭</a></li>
<li><a class="nav-link" href="#%E6%9E%97-%E6%B4%99"><span class="header-section-number">25.107</span> 林　洙</a></li>
<li><a class="nav-link" href="#%E7%94%84-%E5%B1%A5"><span class="header-section-number">25.108</span> 甄　履</a></li>
<li><a class="nav-link" href="#%E5%BC%A0%E5%B8%88%E6%AD%A3"><span class="header-section-number">25.109</span> 张师正</a></li>
<li><a class="nav-link" href="#%E6%9D%8E-%E6%9D%83"><span class="header-section-number">25.110</span> 李　权</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-31.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
