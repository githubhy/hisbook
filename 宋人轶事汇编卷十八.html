<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>27 宋人轶事汇编卷十八 | 历史上的一些人</title>
<meta name="author" content="林峰">
<meta name="description" content="27.1 常　秩 ...">
<meta name="generator" content="bookdown 0.26 with bs4_book()">
<meta property="og:title" content="27 宋人轶事汇编卷十八 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="27.1 常　秩 ...">
<meta name="twitter:card" content="summary">
<meta name="twitter:title" content="27 宋人轶事汇编卷十八 | 历史上的一些人">
<meta name="twitter:description" content="27.1 常　秩 ...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">6</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">7</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">8</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">9</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">10</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">11</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">12</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">13</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">14</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">15</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">16</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">17</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">18</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">19</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">20</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">21</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">22</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">23</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">24</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">25</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">26</span> 宋人轶事汇编卷十七</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">27</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">28</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">29</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">30</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">31</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">32</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">33</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">34</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">35</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">36</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">37</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">38</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">40</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">41</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">42</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">43</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">44</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">45</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">46</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">47</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">48</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">49</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">50</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">51</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">52</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">53</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">54</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">55</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">56</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">57</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">58</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">59</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">60</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">61</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">62</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">63</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">64</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">65</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">66</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">67</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">68</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">69</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">70</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">71</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">72</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">73</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">74</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">75</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">76</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">77</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">78</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">79</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">80</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">81</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">82</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">83</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">84</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">85</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">86</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">87</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">88</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">89</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">90</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷十八" class="section level1">
<h1>
<span class="header-section-number">27</span> 宋人轶事汇编卷十八<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB"><i class="fas fa-link"></i></a>
</h1>
<div id="常-秩" class="section level2">
<h2>
<span class="header-section-number">27.1</span> 常　秩<a class="anchor" aria-label="anchor" href="#%E5%B8%B8-%E7%A7%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-常秩-1"></span>
常待制秩，居汝阴，与王深父皆有盛名于嘉祐、治平之间，屡召不至，虽欧阳文忠公亦重推礼之，其诗所谓「笑杀颍川常处士，十年骑马听朝鸡」者是也。熙宁初，荆公当国，力致之，遂起判国子监太常礼院，声誉稍减于前。尝一日大雪趋朝，与百官待门于仗舍，时秩已衰，寒甚不可忍，喟然若有所恨者，乃举文忠诗以自戏曰：「冻杀颍川常处士，也来骑马听朝鸡。」《石林诗话》卷中。《尧山堂外纪》卷五十。《宋诗纪事》卷二十三。</p></li>
<li><p><span id="宋轶十八-常秩-2"></span>
颍上常夷甫处士，以行义为士大夫所推。近臣屡荐之，朝廷命之官，不起。欧阳公晚年治第于颍，久参政柄，将乞身以去，顾未得谢，而思颍之心日切，尝自为诗云：「笑杀汝阴常处士，十年骑马听朝鸡。」后，公既还政，而处士被召赴阙，为天章阁待制，日奉朝请。有轻薄子改公诗以戏之，曰：「却笑汝阴欧少保，新来处士听朝鸡。」《渑水燕谈录》卷十。《宋朝事实类苑》卷六十三。《东轩笔录》卷十一。</p></li>
<li><p><span id="宋轶十八-常秩-3"></span>
少保欧阳公永叔在政府，将求引去，先一诗寄颍阴隐士常秩，其略曰：「笑杀汝阴常处士，十年骑马听朝鸡。」及公致仕还颍，有诗赠秩曰：「赖有东邻常处士，披蓑戴笠伴春锄。」既而王丞相介甫秉政，遂以右正言、直史馆召秩，而秩遂起。先是欧公既致政，凡有宾客上谒，率以道服华阳巾便坐延见。至是秩授官来谢，公乃披衣束带，正寝见之。明年，秩拜侍讲，判国子监，寻有无名子改前诗，作秩寄欧公诗曰：「笑杀汝阴欧少保，新来处士听朝鸡。」又曰：「昔日颍阴常处士，却来马上听朝鸡。」《墨客挥犀》卷七。《倦游杂录》。《邵氏闻见后录》卷二十二。《坚瓠壬集》卷二。</p></li>
<li><p><span id="宋轶十八-常秩-4"></span>
常秩旧好治《春秋》，凡著书讲解，仅数十卷，自谓圣人之意，皆在是矣。及诏起，而王丞相介甫不好《春秋》，遂尽讳所学。熙宁六年，两河荒歉，有旨令所在散青苗本钱，权行倚阁。王平甫戏秩曰：「公之《春秋》，亦权倚阁乎？」秩色颇赭。《倦游杂录》。《宋朝事实类苑》卷六十五。《墨客挥犀》卷七。《卲氏闻见后录》卷二十二。《尧山堂外纪》卷五十。《香祖笔记》卷十。</p></li>
<li><p><span id="宋轶十八-常秩-5"></span>
常秩以处士起为左正言，直集贤院，判国子监。不逾年，待制宝文阁，兼判太常寺。中间谒告归汝阴时，主上特降诏起之，降诏自秩始也。会放进士徐铎榜，秩密以太学生之薄于行者，籍名于方册，贮怀袖间，每唱名有之，则揭册指名进呈，乞赐黜落，如是者三四。上方披阅试卷，或与执政语，往往不省秩言，秩大以为阻，遂谒告不朝。一日，翰林学士杨绘方坐禁中，俄有报太常寺吏人到院者，绘昔常判寺，立命至前，乃故吏也。询其来之故，即云：「常待制以谒告月余，未有诏起，令探刺消息。」杨曰：「此禁中，汝得妄入乎？我若置汝于法，则连及待制，汝速出，无取祸也。」先是，秩未谒告时，差护向经葬事，至是经葬有日。上亲奠祭，护葬官例合迎驾，秩不候朝参而出，迎驾于经门。上祭奠毕，登辇而去，亦不顾秩，秩愈不得意。或告以不朝参而出就职，又尝私觇禁中，台官欲有言者，秩大恐，遂以病还汝阴，既而卒。或云：方卒时，狂乱若心疾，将自杀者，然未得其详。《东轩笔录》卷四。《宋朝事实类苑》卷七十。</p></li>
</ol>
</div>
<div id="邓-绾" class="section level2">
<h2>
<span class="header-section-number">27.2</span> 邓　绾<a class="anchor" aria-label="anchor" href="#%E9%82%93-%E7%BB%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-邓绾-1"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-96">96</a>。</li>
</ol>
</div>
<div id="李-定-1" class="section level2">
<h2>
<span class="header-section-number">27.3</span> 李　定<a class="anchor" aria-label="anchor" href="#%E6%9D%8E-%E5%AE%9A-1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-李定-1"></span>
潘子贱《题蔡奴传神》云：「嘉祐中，风尘中人亦如此。呜呼盛哉！」然蔡实元丰间人也。仇氏初在民间，生子为浮屠，曰了元，所谓佛印禅师也。已而为广陵人国子博士李问妾，生定，出嫁郜氏，生蔡奴。故京师人谓蔡奴为郜六。《老学庵笔记》卷一。《宋诗纪事》卷二十二。</p></li>
<li><p><span id="宋轶十八-李定-2"></span>
见刘几<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%88%98%E5%87%A0-3">3</a>。</p></li>
<li><p><span id="宋轶十八-李定-3"></span>
王安石荐李定，陈襄弹之未得，擢太子中允。宋次道封还词头，翌日辞职。又下，次直李大临、苏子容相继封还。更奏复下，至于七八。子容、大临俱落职，名誉赫然。此乃祖宗德泽，百余年养成风俗。公论之不屈如是，与齐太史书崔杼弑君，杀三人而执笔如初何异。其后摄官修起居注章衡行之。贤不肖于此可见。《元城语录》。</p></li>
<li><p><span id="宋轶十八-李定-4"></span>
司农少卿朱寿昌，方在褓，而所生母被出。及长，仕于四方，孜孜寻访不逮。治平中，官至正郎矣。或传其母嫁于关中民为妻，寿昌即弃官入关中，得母于陕州。士大夫嘉其孝节，多以歌诗美之。苏子瞻为作诗序，且讥激世人之不养母者。李定见其序，大惋恨，会定为中丞，劾轼尝作诗谤讪朝廷。事下御史府鞠劾，将致不测，赖上保持之，止黜轼黄州团练副使。《东轩笔录》卷十。《宋诗纪事》卷二十二。</p></li>
<li><p><span id="宋轶十八-李定-5"></span>
朱寿昌者，少不知母所在，弃官走天下求之，刺血书佛经，志甚苦。熙宁初见于同州，迎以归，朝士多以诗美之。苏内翰子瞻诗云：「感君离合我醉辛，此事今无古或闻。」王荆公荐李定为台官，定尝不持母服，台谏、给、舍俱论其不孝，不可用。内翰因寿昌作诗贬定，故曰「此事今无古或闻」也。后定为御史中丞，言内翰多作诗讪上。内翰自知湖州赴诏狱。《邵氏闻见录》卷十三。</p></li>
<li><p><span id="宋轶十八-李定-6"></span>
李承之奉世知南京，尝谓余曰：「昨在侍从班时，李定资深鞫苏子瞻狱，虽同列不敢辄启问，一日资深于崇政殿门，忽谓诸人曰：『苏轼诚奇才也！』众莫敢对。已而曰：『虽二三十年所作文字、诗句，引证经传，随问即答，无一字差舛，诚天下之奇才也。』叹息不已。」《甲申杂记》。《邵氏闻见后录》卷二十一。</p></li>
<li><p><span id="宋轶十八-李定-7"></span>
杜太监植少子灼，为李定所捃。定曰：「莫要剥了绿衫。」灼从容对曰：「绿衫未剥，恐先剥了紫衫。」定大怒，枷送司理院。求其赃罪不得，以它事坐之，冲替而已。定未几果以不持所生母仇氏服，贬官而死。《孙公谈圃》卷上。</p></li>
</ol>
</div>
<div id="舒-亶" class="section level2">
<h2>
<span class="header-section-number">27.4</span> 舒　亶<a class="anchor" aria-label="anchor" href="#%E8%88%92-%E4%BA%B6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-舒亶-1"></span>
舒亶，字信道，慈溪人，生而魁梧，博闻强记，为文不立稿。……授台州临海县尉。县负山濒海，其民慓悍，盗夺成俗。有使酒逐其叔之妻者，至亶前，命执之，不服，即断其首，以令投檄而去，留诗云：「一锋不断奸凶首，千古焉知将相材。」丞相王安石闻而异之，欲召用，会丁父忧，服阕乃除。《宝庆四明志》卷八。《名贤氏族言行类稿》卷八。《尧山堂外纪》卷五十一。</p></li>
<li><p><span id="宋轶十八-舒亶-2"></span>
见张商英<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%AE%8B%E8%BD%B6%E4%BA%8C%E5%8D%81%E4%BA%94-%E5%BC%A0%E5%95%86%E8%8B%B1-4">4</a>。</p></li>
<li><p><span id="宋轶十八-舒亶-3"></span>
舒亶为临海尉，弓手醉呼于庭，舒笞之，不受，乃加大杖；益厉声愿杖脊，舒叱吏决脊；又大呼「尔不敢斩我」，舒即起刃断其头。被劾，案上，朝廷方求人材，颇壮之，令都省审察。舒状貌甚伟，博学有口辩，王荆公一见大喜，荐对称旨，骤擢，未几至御史中丞，弹击不少恕。宰相王珪自京尹执政，曾携官浴桶入东府，舒文致以为之罪。后舒败坐狱，以用台中官烛于私室计赃，神考薄其罪，因言：「亶岂盗此？」或对云：「舒亶不爱蜡烛，王珪岂爱木桶！」乃抵罪除名勒停。居乡里，甚贫，聚徒教授，资束脯以营伏腊，凡十八年。中间元祐政出帷箔，务姑息，置诉理所，湔涤先朝尝得罪者。群小竞自辨，不逞之人，至于指斥熙、丰滥刑，以迎合国政。舒独无一言辨雪，坐此久废。绍圣复辟，稍还舒官，又为群怨所沮。庚辰龙飞，始得军垒，会荆蛮作过，乃移南郡帅、徐待制，未受而卒。《萍洲可谈》卷一。</p></li>
<li><p><span id="宋轶十八-舒亶-4"></span>
元丰间，御史中丞舒亶以罪除名勒停，及僦客舟东归，时有诏召僧慈本住慧林，许驰驿，轻薄者以「中丞赁航船出京，和尚乘递马赴阙」为对，以见异事。《萍洲可谈》卷一。《续墨客挥犀》卷六。《类说》卷四十七引《遯斋闲览》。</p></li>
<li><p><span id="宋轶十八-舒亶-5"></span>
舒信道中丞宅在明州，负城濒湖，绕屋皆古木茂竹，萧森如山麓间。其中便坐曰「懒堂」，背有大池，子弟群处讲习，外客不得至。《夷坚志补》卷二十二。</p></li>
<li><p><span id="宋轶十八-舒亶-6"></span>
舒信道谪居四明，几二十年，独以诗为乐。尝得句云：「春禽得意千般语，涧草无名百种香。」自喜之，既而曰：「此联可入笺注，不可以示人。」遂改去，不用之。《墨庄漫录》卷二。</p></li>
</ol>
</div>
<div id="王广渊" class="section level2">
<h2>
<span class="header-section-number">27.5</span> 王广渊<a class="anchor" aria-label="anchor" href="#%E7%8E%8B%E5%B9%BF%E6%B8%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-王广渊-1"></span>
见宋英宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E8%8B%B1%E5%AE%97-18">18</a>。</p></li>
<li><p><span id="宋轶十八-王广渊-2"></span>
王广渊识英宗于潜邸，及即位，欲大用之，不果，然中外之事莫不以闻。又论宰执专权，须收主威。英、神二朝俱主其说，时宰患之，无如之何，乃反间谏官司马君实，力言其奸邪不可近。章至八九上，广渊竟出外。世徒知君实言广渊，而不知宰相之反间也。然则阴讽台谏，以逐人主亲臣，古今之所不免。其后神宗时，君实言杨绘不当言曾公亮事。神宗御批与滕元发，令谕绘云：「光醇儒少智，未必不为人阴使之耳。」盖广渊被逐，尝言君实纯直，受人风指之误而云耳。《默记》卷上。</p></li>
<li><p><span id="宋轶十八-王广渊-3"></span>
见滕元发<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E6%BB%95%E5%85%83%E5%8F%91-11">11</a>。</p></li>
</ol>
</div>
<div id="邓润甫" class="section level2">
<h2>
<span class="header-section-number">27.6</span> 邓润甫<a class="anchor" aria-label="anchor" href="#%E9%82%93%E6%B6%A6%E7%94%AB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-邓润甫-1"></span>
见刘敞<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%95%9E-6">6</a>。</p></li>
<li><p><span id="宋轶十八-邓润甫-2"></span>
邓润甫圣求，元丰中为中书舍人兼太子詹事。泰陵嗣位，以甘盘之旧，入翰林为学士。及以事外补，林子中希为中丞，上章营救，其略曰：「先帝西垣之词客，十载于兹；陛下东宫之旧臣，一人而已。」上不听。后数年，召为兵部尚书。时范纯夫祖禹为内相，蔚有时望，与邓公同知贡举，引试第二场间，忽有中使宣押学士拜尚书左丞。范公方冠带迎肃，中使曰：「宣押邓学士，非范学士也。」邓俄顷上马，回鞭揖诸公，颇有得色。数日，以病卒于位。黄道夫尝为祭文云：「中台三月，功名已遂于推扬；东府数宵，魂魄俄归于寂寞。」道夫自谓精切，戏曰：「此文可书之圣求门右。」章子厚惇笑曰：「圣求生为执政，死乃作桃符矣！」当时传以为笑。《高斋漫录》。</p></li>
</ol>
</div>
<div id="陈-绎" class="section level2">
<h2>
<span class="header-section-number">27.7</span> 陈　绎<a class="anchor" aria-label="anchor" href="#%E9%99%88-%E7%BB%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-陈绎-1"></span>
陈绎奉亲至孝，尝作庆老堂以娱其母。王介甫赠之诗云：「种竹常疑出冬笋，开池故合涌寒泉。」《韵语阳秋》卷十。《名贤氏族言行类稿》卷十一。</p></li>
<li><p><span id="宋轶十八-陈绎-2"></span>
陈绎晚为敦朴之状，时谓之「热熟颜回」。熙宁中，台州推官孔文仲举制科，庭试对策，言时事有可痛哭太息者，执政恶而黜之。绎时为翰林学士，语于众曰：「文仲狂躁，乃杜园贾谊也。」王平甫笑曰：「『杜园贾谊』可对『热熟颜回』。」合座大噱，绎有慙色。杜园、热熟，皆当时鄙语。《东轩笔记》卷六。《宋朝事实类苑》卷六十六。《倦游杂录》。《古今合璧事类》续集卷三十九。《读书镜》卷三。《何氏语林》卷二十七。《尧山堂外纪》卷五十。《宋稗类钞》卷六。《坚瓠乙集》卷一。《宋诗纪事》卷一百。</p></li>
<li><p><span id="宋轶十八-陈绎-3"></span>
陈绎为前知广州日，将造到公使库檀木观音，将松木观音换檀木观音入己，并将公使钱籴粮喂饲自己白鹇，并役使土丁枪手修筑廨宇内地基，及并将官乳香于神寺独自焚烧。《熙丰日历》。</p></li>
</ol>
</div>
<div id="王-陶" class="section level2">
<h2>
<span class="header-section-number">27.8</span> 王　陶<a class="anchor" aria-label="anchor" href="#%E7%8E%8B-%E9%99%B6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-王陶-1"></span>
王观文乐道未遇时，与〔姜〕子发交游甚善。乐道苦贫，教小学京师，居州西，子发居州东，相去远。一日大雪，子发念乐道与其母寒饥，自荷一锸，刬雪以行。至乐道之居，扣门，久之方应。乐道同母冻坐，日已过高，未饭。子发恻然，亟出买酒肉薪炭，往复同乐道母子附火饮食。乐道觉子发衣单，问之，以绵衣质钱买饭食也。子发说《论语》，士人乐听之，为一讲会，得钱数百千，为乐道娶妻。乐道登第，调睦州判官。妻卒，子发又为求范文正公夫人姪汶阳李氏以继，其负义如此。熙宁初，乐道以翰林侍读学士为西京留守，子发老益贫，且丧明，自新乡驾小车来见乐道，意乐道哀之也。乐道遗酒三十壶而已，子发殊怅然。《邵氏闻见录》卷十八。</p></li>
<li><p><span id="宋轶十八-王陶-2"></span>
范文正公镇余杭，今侍读王乐道公在幕。杨内翰隐甫公察谪信州，未几，召还赴阙，过杭，公厚遇之，特排日遣乐吏往察判厅请乐辞，乐道叱之不作。来日，酒数行，遣吏投书于席，大概言「陶之学先王之道也，未始游心于优笑之艺。始某从事于幕，天下之士识与不识皆以陶为贺。盖今岩穴蟠潜修立之士，无不由明公之门翦擢至于华显者。独以某不幸吏于左右，公未尝训之以道德，摩之以仁义，反以伎戏之事委之，非其素望也。且金华杨公亦吾儒高第之一人尔，苟某始者躐巍等，历清秩，过执事之境，必不肯以优伶之辞为托也」云云。公以书示隐甫，隐甫笑曰：「波及当司，尤无谓也。」公颇动。既而移镇青社，乐道少安。《湘山野录》卷上。</p></li>
<li><p><span id="宋轶十八-王陶-3"></span>
韩魏公秉钧时，王陶游其门，公亦素器之，累历从官。及为中丞，未登二府，怏怏有望于公。因抚细故，奏疏诋公，由此出守转郡。谢上表，尤肆狂讦，词皆浮实，至举丁朱崖以况公，悖妄弗顾于理甚矣。《珍席放谈》卷下。</p></li>
<li><p><span id="宋轶十八-王陶-4"></span>
神宗朝，王文恪公陶为御史中丞，论宰相韩魏公不押常朝班，至诋为跋扈。韩公力请去位，王公亦出为郡。或谓王公之语太过，予以为尊君重朝廷，固当防微杜渐如此，使为宰相者，人人皆忠贤如魏公，虽不押常朝班，未为过也。不幸而有怀奸藏祸之臣，废法而逼上，则将有御史抨弹之所不能正者矣。抑《春秋》之义，责备于贤者，如魏公名德之重，盖可以责备矣，王公待之不轻也。予从其家得其《申中书状》，尚可以想见其风采。《寓简》卷四。</p></li>
<li><p><span id="宋轶十八-王陶-5"></span>
韩子华丞相兄弟将相贵仕，为颍川甲族，罢相后，得帅乡郡，文恪《贺启》曰：「夙推荀氏之龙，重致颍川之凤。」谓荀氏八龙及黄霸守颍川致凤凰之瑞也。《王公四六话》。</p></li>
<li><p><span id="宋轶十八-王陶-6"></span>
见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-30">30</a>。</p></li>
<li><p><span id="宋轶十八-王陶-7"></span>
王陶乐道，哲庙居东宫时师傅也。哲庙登极时，王退闲，上力欲召用，陶表谢云：「羽翼已成，四皓不闻于再起；田园粗足，两疏那见于复来。」遂不出。又有《谢赐夏药表》云：「陛下乐忠良之谏，而臣无入告之嘉猷；陛下锡药石之良，而臣无尽言之苦口。」一时称之。陶美姿而长身，时谓之「没兴真武」。与文正长子监簿为友婿，范氏处长。后其室死，而监簿亦亡，复续长姨，忠宣因此疏之。《过庭录》。</p></li>
</ol>
</div>
<div id="王-寔-王-宁" class="section level2">
<h2>
<span class="header-section-number">27.9</span> 王　寔　王　宁<a class="anchor" aria-label="anchor" href="#%E7%8E%8B-%E5%AF%94-%E7%8E%8B-%E5%AE%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-王-1"></span> <span id="宋轶十八-寔-1"></span> <span id="宋轶十八-宁-1"></span>
王乐道二子，寔字仲弓，宁字幼安，卜居许昌。仲弓与光禄行游，淳厚博学君子也。好客喜酒，先子、叔父常请见之，必委曲留连饮食教诲而归。……平居未尝释卷。先子一日剧暑中，迫昏会归，皆已大醉，偶遗衣，后往取之，见仲弓披衣执策，就视之，乃《礼记疏》也。其精勤如此。乡人敬其德。幼安晚以上书关元祐得幸，致身台辅。李彦西城事兴，幼安以竹园为献。后，彦道许，幼安郊迎至府治，让彦上坐，彦曰：「某何人，枢密过礼如此。」幼安拱手应曰：「某西城竹园户尔。」时曾存之在许，谢客，独以声妓自奉。仲弓尝曰：「若存之之富，舍弟之贵，寔寔不爱。」盖仲弓口吃也。《过庭录》。</li>
</ol>
</div>
<div id="吴处厚" class="section level2">
<h2>
<span class="header-section-number">27.10</span> 吴处厚<a class="anchor" aria-label="anchor" href="#%E5%90%B4%E5%A4%84%E5%8E%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-吴处厚-1"></span>
见宋神宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E7%A5%9E%E5%AE%97-31">31</a>。</p></li>
<li><p><span id="宋轶十八-吴处厚-2"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-19">19</a>。</p></li>
<li><p><span id="宋轶十八-吴处厚-3"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-20">20</a>。</p></li>
<li><p><span id="宋轶十八-吴处厚-4"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-21">21</a>。</p></li>
<li><p><span id="宋轶十八-吴处厚-5"></span>
蔡忠怀秉政日，吴处厚数干以差遣，得知汉阳，不如意。忠怀俄出守安陆，赋诗十绝。处厚乃笺注，文致其怨望，疏于朝。宣仁大怒，遂窜新州。处厚改知卫州，素饵硫黄，至是疽发于脑，自嚼其舌断而死。《苕溪渔隐丛话》后集卷三十五引《东皋杂录》。</p></li>
<li><p><span id="宋轶十八-吴处厚-6"></span>
吴处厚尝作《剪刀赋》，第五联对：「去爪为牺，救汤王之旱岁；断须烧药，活唐帝之功臣。」当时屡窜易，「唐帝」上一字不妥帖，因看游鳞，顿悟「活」字，不觉手舞足蹈。《萤雪丛说》卷上。《宋四六话》卷十。</p></li>
<li><p><span id="宋轶十八-吴处厚-7"></span>
吴处厚善属辞，知汉阳军，每谓鹦鹉洲、沔鄂佳处，欲赋诗未就。一日视事，纲吏来告覆舟，吴问所在，吏曰：「在鸬鹚堰。」吴拊案连唱大奇，徐曰：「吾一年为鹦鹉洲寻一对不得，天庇汝也。」因得末减。《萍洲可谈》卷一。《坚瓠戊集》卷三。《宋诗纪事》卷十九。</p></li>
<li><p><span id="宋轶十八-吴处厚-8"></span>
〔枢密邵公亢〕常谓余诗浅切，有似白乐天。一日，阅相国寺书肆，得冯瀛王诗一帙而归，以语之，公曰：「子诗格似白乐天，今又爱冯瀛王，将来捻取个豁达李老。」庆历中，京师有民自号「豁达李老」，每好吟诗，而词多鄙俚，故公以戏之。遂皆大笑。《青箱杂记》卷二。</p></li>
<li><p><span id="宋轶十八-吴处厚-9"></span>
见王安国<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E5%9B%BD-17">17</a>。</p></li>
</ol>
</div>
<div id="巩-申" class="section level2">
<h2>
<span class="header-section-number">27.11</span> 巩　申<a class="anchor" aria-label="anchor" href="#%E5%B7%A9-%E7%94%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-巩申-1"></span>
光禄卿巩申，佞而好进，老为省判，趋附不已。王荆公为相，每生日，朝士献诗颂，僧道献功德疏以为寿，舆皂走卒皆笼雀鸽，就宅放之，谓之放生。申既不闲诗什，又不能诵经，于是以大笼贮雀，诣客次，笏开笼，且祝曰：「愿相公一百二十岁。」时有边塞之主帅妻病，而虞候割股以献者，天下骇笑。或对曰：「虞候为县君割股，大卿与丞相放生。」《东轩笔录》卷十。《宋朝事实类苑》卷七十三。《倦游杂录》。《墨客挥犀》卷六。《群书类编故事》卷十八。《何氏语林》卷三十。《尧山堂外纪》卷五十。《昨非庵日纂》二集卷八。《宋稗类钞》卷二。《坚瓠丙集》卷一。</li>
</ol>
</div>
<div id="李大临" class="section level2">
<h2>
<span class="header-section-number">27.12</span> 李大临<a class="anchor" aria-label="anchor" href="#%E6%9D%8E%E5%A4%A7%E4%B8%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-李大临-1"></span>
见宋敏求<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%AE%8B%E6%95%8F%E6%B1%82-2">2</a>。</li>
</ol>
</div>
<div id="郑-獬" class="section level2">
<h2>
<span class="header-section-number">27.13</span> 郑　獬<a class="anchor" aria-label="anchor" href="#%E9%83%91-%E7%8D%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-郑獬-1"></span>
郑内翰獬，未贵时，尝病瘟疫，数日未愈，甚困。俄梦至一处，若宫阙，有吏迎谒甚恭。公谓吏曰：「吾病甚倦，烦热，思得凉浴，以清其肌。」吏云：「已为公办浴久矣。」吏引公至一室中，有小池，方阔数尺，甃以明玉，水光潋滟，以手测之，清冷可爱。公乃坐甃上以水泛身。俄视两臂，已生白鳞，视水中影，则头已角出。公惊，遽出。吏云：「此玉龙池也。惜乎公不入其水中，入则为辅宰。」乃觉，少选出汗。公后登第为第一人，为诗戏友人，云：「文闱数战夺先锋，变化须知自古同。霹雳一声从地起，到头身是白龙翁。」《古今诗话》。《诗话总龟》前集卷三十六。《新编分门古今类事》卷八引《幕府燕闲录》。《尧山堂外纪》卷四十八。《玉芝堂谈荟》卷二。</p></li>
<li><p><span id="宋轶十八-郑獬-2"></span>
余少时同伯氏从学于里人郑毅夫，假馆京师景德寺之白土院。皇祐壬辰，是岁秋赋，郑与予兄弟皆举国学进士，时已差考试官矣。一日，院僧德珍者言：昨梦院内南忽有池水中一龙跃而起，与空中龙鬭，池龙胜而归。其时旁院书生有曰：「某当作状元。」毅夫微笑曰：「状元当出此院。」于是伯氏书僧梦与日月在于寝室门，时八月也。明年癸巳春殿，郑公果状元。《麈史》卷中。</p></li>
<li><p><span id="宋轶十八-郑獬-3"></span>
郑毅夫自负时名，国子监以第五人选，意甚不平。谢主司启词，有「李广事业，自谓无双；杜牧文章，止得第五」之句。又云：「骐骥已老，甘驽马以先之；巨鼇不灵，因顽石之在上。」主司深衔之。他日廷策，主司复为考官，必欲黜落，以报其不逊。有试业似獬者，枉遭斥逐，既而发考卷，则獬乃第一人及第。《梦溪笔谈》卷九。《尧山堂外纪》卷四十八。《宋稗类钞》卷二。</p></li>
<li><p><span id="宋轶十八-郑獬-4"></span>
内翰郑毅夫久负魁望，而滕甫元发名亦不在其下。暨试礼闱，郑为南宫第四场魁，滕为南庙别头魁。及入殿试《圆丘象天赋》，未入殿门，已风闻此题，遂同论议，下笔皆得意。时留后李公端梦滕作第三人，服绯牙系鞋来谢。而郑亦有白龙之梦。将唱名，二公相遇，各举程文。滕破题云：「大礼必简，圆丘自然。」及闻郑赋「礼大必简，丘圆自然」，滕即叹服曰：「公在我先矣。」然未忘魁望，预为笏记云：「朝廷取士，唯求一日之长；畎亩望君，咸务积年之学。」及唱第，郑果第一，滕果第三，皆如素望。郑却无陛谢之备，遂用滕记。《能改斋漫录》卷十四。《直斋书录解题》卷十七。</p></li>
<li><p><span id="宋轶十八-郑獬-5"></span>
郑毅夫廷试日，曾明仲为巡察官。方往来之际，见毅夫笔不停缀，而试卷展其前，不畏人窃窥，意甚自得。明仲从旁见其破题两句云：「大礼必简，圜丘自然。」因低语曰：「乙起著！乙起著！」毅夫惊顾，知是明仲，乃徐读其赋，便悟明仲之意，乙起「大礼」「圜丘」二字，自觉破题更有精神，至唱名，果以此擅场。《曲洧旧闻》卷三。</p></li>
<li><p><span id="宋轶十八-郑獬-6"></span>
郑内翰久游场屋，辞藻振时，唱名之日，同试进士皆懽曰：「好状元。」神文为之慰悦。《麈史》卷上。</p></li>
<li><p><span id="宋轶十八-郑獬-7"></span>
郑翰林獬，郎官纾之子也。獬虽负时名，然累赴殿试、省试，俱不利。纾为狄青征广南辟客。是时侬智高鸱张，未知胜负，留家在雍丘舟中。而獬赴殿试罢，在京师候唱名。其母与尽室忧纾从军未知吉音，又忧獬仍旧黜于殿试。一家屏默惶惑之次，忽舟尾晨炊釜鸣，声甚厉，震动两岸，举家不知所为。釜鸣未定，忽岸上亟寻郑郎中船，乃报捷者南来，且附纾书云：「已破侬贼，杀戮殆尽，走入溪洞，且议赏超迁矣。」语次，又有北来报榜者驰至云：「二秀才昨日唱名而出，已状元及第矣。」釜鸣盖有为吉者。《默记》卷中。</p></li>
<li><p><span id="宋轶十八-郑獬-8"></span>
西方琥，东州人，郑毅夫榜登第。期集处，告毅夫曰：「榜中琥最少年，乞作探花郎。」毅夫云：「已差二人。」琥曰：「此无定员，添一员何损？」公吏曰：「前日琥第三甲，合出铺地钱二十缗，若作职事，则不出钱。」琥曰：「愿出钱。」毅夫从其请。琥已受符，不出缗钱，毅夫切责之，而倍其罚。琥白毅夫曰：「晚进未尝工诗，愿状元先为之，以为楷式。」毅夫曰：「绿袍不怕露痕湿，直入闹花深处来。」他日复见毅夫曰：「一见雅诗，不敢下笔，翌日当再进诗，愿公代之。」毅夫复云：「朝来已与碧桃约，留住春风不放归。」闻者叹服。《诗话总龟》前集卷十引《翰府名谈》。《唐宋分门名贤诗话》卷七。</p></li>
<li><p><span id="宋轶十八-郑獬-9"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-32">32</a>。</p></li>
<li><p><span id="宋轶十八-郑獬-10"></span>
〔荆公〕尝见郑毅夫《梦仙》诗曰：「授我碧简书，奇篆蟠丹砂。读之不可识，翻身凌紫霞。」大笑曰：「此人不识字，不勘自承。」毅夫曰：「不然，吾乃用太白诗语也。」公又笑曰：「自首减等。」《老学庵笔记》卷一。《何氏语林》卷二十八。《尧山堂外纪》卷四十八。《宋稗类钞》卷六。</p></li>
<li><p><span id="宋轶十八-郑獬-11"></span>
郑内翰毅夫公知荆南，一日，虎入市啮数人，郡大骇，竞修浮图法禳之。郑公谕士民曰：「惟城隍庙在子城东北，实闾井系焉，荒颓久不葺，汝曹盍以斋金修之。」独一豪陈务成者前对曰：「某愿独葺，不须斋金也。」因修之，换一巨梁，背凿一窍，阚一版于窍中，字在其下，宛若新墨，云「惟大周广顺二年，岁次壬子五月某日建」。其傍大题四字，曰「遇陈则修」。陈氏以缇巾袭之献于府。郑公奇之，特为刊其事于新梁之胁，其末云：「噫！此能以物之极理推而至于斯乎，宁得先知之神乎？可疑者，何古人独能而今人不能。治平丁未岁十月，安陆郑獬于荆南画堂记之。」后，今大参元公镇荆，文莹因道其事，愿以其文刻于庙，求公一后序，以必信于世，公欣然诺之。未几，以翰林召归为学士，逮参大政，兹事因寝，尚郁于心。《湘山野录》卷中。</p></li>
<li><p><span id="宋轶十八-郑獬-12"></span>
郑毅夫公入翰林为学士，后数月，今左揆王相国继入。其玉堂故事，以先入者班列居上。郑公奏曰：「臣德业学术及天下士论皆在王某之下，今班列翻居其上，臣所不遑，欲乞在下。」主上面谕之，揆相固辞曰：「岂可徇郑某谦抑而变祖宗典故耶？」又数日，郑公乞罢禁林以避之，主上特传圣语：「王某班列在郑某之上，不得为永例。」后揆相为郑父纾志其墓，语笔优重，至挽词有「欲知阴德事，看取玉堂人」之句，佳其谦也。《湘山野录》卷中。《宋朝事实类苑》卷十。</p></li>
<li><p><span id="宋轶十八-郑獬-13"></span>
神宗首用富郑公作上相，以司空、侍中为昭文馆大学士也。制乃翰林学士郑毅夫所草，末云：「上理乎天工，则日月星辰以之顺；下遂乎物宜，则山川草木以之蕃。近则诸夏仰德以承流，远则四夷倾心而待命。」毅夫自负此文敏赡，因为诗曰：「中使传宣内翰家，君王令草侍中麻。紫泥金印封题了，红烛才烧一寸花。」《王公四六话》卷下。</p></li>
<li><p><span id="宋轶十八-郑獬-14"></span>
王荆公素不乐滕元发、郑毅夫，目为「滕屠郑酤」。然二公资豪迈，殊不病其言。毅夫为内相，一日送客出郊，过朱亥冢，俗谓之屠儿原者，作诗云：「高论唐虞儒者事，卖交负国岂胜言。凭君莫笑金槌陋，却是屠酤解报恩。」《老学庵笔记》卷七。《坚瓠丁集》卷一。《宋稗类钞》卷六。</p></li>
<li><p><span id="宋轶十八-郑獬-15"></span>
〔郑獬〕与滕达道少相善，并嗜酒，落魄无检操，人目之为「滕屠郑沽」。《郡斋读书志》卷十九。《宋诗纪事》卷十九。</p></li>
<li><p><span id="宋轶十八-郑獬-16"></span>
郑毅夫罢禁林，行次南都，《遇雨》二篇云：「雨声飘断忽南去，云势旋生从北流。料得凉风消息近，萧萧已在柳梢头。」又云：「老火烧空未拟收，忽惊快雨破新秋。晚云浓淡落日下，只到楚江南岸头。」荆僧文莹颇讶其气不振。后解杭麾赴青社，舟泊楚岸，卒于舟中。时人谓「只到楚江南岸头」，乃诗谶也。《新编分门古今类事》卷十三引《渑水燕谈录》。</p></li>
<li><p><span id="宋轶十八-郑獬-17"></span>
郑毅夫诗格飘放，晚年为《雨》诗曰：「老火烧空未肯休，忽惊快雨破新秋。晚云浓淡白日下，只在楚江南岸头。」未几，自杭移青，道病，泊舟高邮亭下，乃卒。《渑水燕谈录》卷七。《宋朝事实类苑》卷四十六。</p></li>
<li><p><span id="宋轶十八-郑獬-18"></span>
郑毅夫内相再黜于有司，已而病伤寒，忽一夕梦化为龙而无角，浴于池中，鳞甲皆水出，盖汗也。展转间，张大夫问曰：「君已安否？」曰：「我不是龙。」张以为谵言。既觉，犹若曳尾不收。梦中但闻池上人皆曰：「白龙公来也。」士大夫于内相挽词多用「白龙公」者，盖本此耳。《麈史》卷下。</p></li>
<li><p><span id="宋轶十八-郑獬-19"></span>
郑毅夫未第时，梦浴池中化为大龙，池边小儿数十，拍手呼为龙公来，既觉，犹见其尾曳床间。卒于安州，十年贫不克葬。滕元发为郡，一日，梦毅夫来，但见轿中一白龙身，首即毅夫也。元发因出俸营窆。《孙公谈圃》卷上。《玉芝堂谈荟》卷十一。</p></li>
</ol>
</div>
<div id="方勉妻许氏" class="section level2">
<h2>
<span class="header-section-number">27.14</span> 方勉妻许氏<a class="anchor" aria-label="anchor" href="#%E6%96%B9%E5%8B%89%E5%A6%BB%E8%AE%B8%E6%B0%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-方勉妻许氏-1"></span>
方勉，字及甫，娶许虞部女，好学能诗。勉尝同妻夜看《晁错传》，许氏有诗云：「匣剑未磨晁错血，已闻刺客杀袁丝。到头昧却人心处，便是欺他天道时。痛矣一言偷害正，戮之万段始为宜。邓公坟墓知何处，空对斯文有泪垂。」勉后与故人饮于市，醉犯夜禁，囚于府庭。时郑毅夫作尹，许氏献书援其夫，并投诗云：「时时乐事输诗酒，帝里风光剩占春。况是白衣重得侣，不堪青斾自招人。早知玉漏催三鼓，不把金貂换百巡。大抵仁人怜气类，不教孤客作囚身。」遂释其夫。《诗话总龟》前集卷十九。《尧山堂外纪》卷四十八。《宋诗纪事》卷八十七。</li>
</ol>
</div>
<div id="罗-恺" class="section level2">
<h2>
<span class="header-section-number">27.15</span> 罗　恺<a class="anchor" aria-label="anchor" href="#%E7%BD%97-%E6%81%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-罗恺-1"></span>
罗恺初及第，郑獬在翰林，以诗贺之。恺以公状为谢具位诗一篇：「右伏蒙尊慈，特有宠惠，感荷之至，但切下情。」郑云：「赖此诗不是公用。」都下莫不传以为笑也。《文昌杂录》卷一。</li>
</ol>
</div>
<div id="刘-述" class="section level2">
<h2>
<span class="header-section-number">27.16</span> 刘　述<a class="anchor" aria-label="anchor" href="#%E5%88%98-%E8%BF%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-刘述-1"></span>
刘孝叔吏部公述深味道腴，东吴端清之士也。方强仕之际，已恬于进。撰一阕以见志，曰：「挂冠归去旧烟萝。闲身健，养天和。功名富贵非由我，莫贪他。这岐路，足风波。　　水晶宫里家山好，物外胜游多。晴溪短棹，时时醉唱里棱罗。天公奈我何？」后将引年，方得请为三茅宫僚，始有养天和之渐，夫何已先朝露，歌此阕几三十年。信乎！一林泉与轩冕，难为必期。《湘山野录》卷中。《宋朝事实类苑》卷四十一。</li>
</ol>
</div>
<div id="孙-洙" class="section level2">
<h2>
<span class="header-section-number">27.17</span> 孙　洙<a class="anchor" aria-label="anchor" href="#%E5%AD%99-%E6%B4%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-孙洙-1"></span>
孙洙，字巨源，年十四，随父锡官京东。尝至登州谒东海庙，密祷于神，欲知它日科第及爵位所至。夜梦有告之者曰：「汝当一举成名，位在杂学士上。」既觉，颇喜。然年尚幼，未识杂学士何等官，问诸人，人曰：「吉梦也。子必且为龙图阁学士。」后擢第入朝。《夷坚甲志》卷四。</p></li>
<li><p><span id="宋轶十八-孙洙-2"></span>
孙洙巨源，博学长才，初举贤良方正，奏论五十篇，皆陈祖宗政事，指切治体，推往验今，著见得失，天下争传写之，目曰《经纬集》。韩魏公览而叹曰：「恸哭太息以论天下事，今贾谊也。」《渑水燕谈录》卷六。《东都事略》卷八十五。</p></li>
<li><p><span id="宋轶十八-孙洙-3"></span>
孙巨源内翰从贡父求墨，而吏送达孙莘老中丞。巨源以其求而未得让刘，刘曰：「己尝送君矣。」己而知莘老误留也，以其皆姓孙而为馆职，故吏辈莫得而别焉。刘曰：「何不取其髯为别？」吏曰：「皆胡，而莫能分也。」刘曰：「既是皆胡，何不以其身之大小为别？」吏曰：「诺。」于是馆中以莘老为大胡孙学士，巨源为小胡孙学士。《师友谈记》。《拊掌录》。《何氏语林》卷二十七。《尧山堂外纪》卷四十九。</p></li>
<li><p><span id="宋轶十八-孙洙-4"></span>
孙〔巨源〕公在时，尝一日锁院，宣召者至其家，则已出。数十辈踪迹之，得于李端愿太尉家。时李新纳妾，能琵琶。孙饮不肯去，而迫于宣命，不敢留。遂入院，草三制罢，复作长短句，寄恨恨之意。迟明，遣示李，其词曰：「楼头尚有三通鼓，何须抵死催人去。上马苦匆匆，琵琶曲未终。　回头凝望处，那更廉纤雨。漫道玉为堂，玉堂今夜长。」或以为孙将亡时所作，非也。《夷坚甲志》卷四。《苕溪渔隐丛话》前集卷五十九。《诗话总龟》后集卷三十二。《尧山堂外纪》卷四十九。《词苑丛谈》卷七。《词林纪事》卷七。</p></li>
<li><p><span id="宋轶十八-孙洙-5"></span>
李端愿宫保，文和长子，治园池延宾客，不替父风。每休沐，必置酒高会，延侍从馆阁，率以为例。……元丰中会佳客，坐中忽召学士将锁院，孙巨源适当制，甚怏怏不欲去，李饬侍妾取罗巾求长短句。巨源援笔欲书，从者告以将掩门矣，草草作数语云：「城头上有三冬鼓，何须抵死催人去。上马苦匆匆，琵琶曲未终。　回头肠断处，却更廉纤雨。漫道玉为堂，玉堂今夜长。」李邦直在坐，颇以卒章非佳语。巨源是夕得疾于玉堂，后六日卒。《南游记旧》。《坚瓠庚集》卷三。</p></li>
</ol>
</div>
<div id="钱公辅" class="section level2">
<h2>
<span class="header-section-number">27.18</span> 钱公辅<a class="anchor" aria-label="anchor" href="#%E9%92%B1%E5%85%AC%E8%BE%85"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-钱公辅-1"></span>
钱公辅与王荆公坐，忽语荆公曰：「周武王真圣人也。」荆公曰：「何以言之？」公辅曰：「武王年八十，犹为太子，非圣人谁能如是？」荆公曰：「是时文王尚在，安得不为太子也？」《东轩笔录》卷十五。《宋朝事实类苑》卷十五。</p></li>
<li><p><span id="宋轶十八-钱公辅-2"></span>
钱君倚学士服除，知江宁府。常州有无赖男子来谒，曰：「我乃先公故侣也。先公尝贷我二十万钱，幸见还。」君倚愀然变色，起谢之，延馔，送保宁馆留，且将聚质偿之。常有老先生数人，闻之俱至，责无赖子曰：「舍人方起复，贫甚，奈何以其亲为言，欺取无券质之财？」父老俱白君倚，请却逐之。君倚笑曰：「岂可！彼以吾父有所贷未偿为请，公辅为之子，何敢不偿哉！」于是偿之遣去。无赖至常州，人人聚骂，遂自缢而死。《墨客挥犀》卷二。</p></li>
</ol>
</div>
<div id="郑-侠" class="section level2">
<h2>
<span class="header-section-number">27.19</span> 郑　侠<a class="anchor" aria-label="anchor" href="#%E9%83%91-%E4%BE%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-郑侠-1"></span>
西塘先生郑侠，字介夫，福州福清人。父监江宁府税时，先生就清凉寺读书，不交人事，惟正旦至日一归省亲。时荆公以舍人居忧，闻而奇之。有杨骥者，自鄱阳来学于荆公，公使依先生学。一夕大雪，先生读书过夜半，寒甚，呼骥起饮。酒酣登楼，观雪赋诗，气宇浩然。诗云：「浓雪暴寒斋，寒斋岂怕哉！漏随书卷尽，春逐酒瓶开。一酌招孔孟，再斟留赐回。醺酣入诗句，同上玉楼台。」他日骥谒荆公，语次诵先生诗，公叹赏曰：「真好学者。」累诵其「漏随书卷尽，春逐酒瓶开」之句。先生将应举，因贽所业谒荆公，公益称奖。既而登进士甲科，年二十四释褐，授将仕郎，试秘书省校书郎，调光州法曹。熙宁间，监安上门，时天久不雨，河北、陕西饥民皆流入京城，而京城外饥民尤多。公画而为图，且上书曰：「臣谨按安上门逐日所见，绘成一图，百不及一。但经圣眼，亦可流涕，况于千万里之外哉！」历言大旱及青苗、免役等事。上出侠图及疏示辅臣，问安石曰：「识侠否？」安石曰：「尝从臣学。」固乞避位。侠未几下台狱，窜汀州，又改英州，由是直声闻天下。《梅磵诗话》卷上。《藏一话腴》甲集卷上。</p></li>
<li><p><span id="宋轶十八-郑侠-2"></span>
郑侠，闽人，进士及第。熙宁七年春，上以旱灾，下诏听吏民直言得失，侠以选人监安上门，上言：「新制，使选人监京城门，民所赍物，无细大皆征之，使贫民愁怨。人主居深宫，或不知之，乃画图并进之。」朝廷以为狂，笑而不问。会王介甫请罢相，上未之许，侠上言：「天旱由安石所致。若罢安石，天必雨。」既而介甫出知江宁府，是日雨，侠自以为所言中，于是屡上疏论事，皆不省。是岁冬，侠上疏几五千言，极陈时政得失、民间疾苦，且言：「王安石作新法，为民害；吕惠卿朋党奸邪，壅蔽聪明； 独冯京时立异与之校计。请黜惠卿，进用冯京。」吕吉甫大怒，白上，夺侠官，汀州编管。侠贫甚，士大夫及吏民多怜之，或遗之钱米。《涑水记闻》卷十六。</p></li>
<li><p><span id="宋轶十八-郑侠-3"></span>
〔郑〕侠素师事王雱，而议论常与雱异，与王安国同非新法，安国亲厚之。侠既上疏，安国索其草视之，侠不与，安国曰：「家兄为政，必使天下共怨怒，然后行之。子今言之甚善，然能言之者子也，能揄扬流布于人者我也，子必以其草示我。」侠曰：「已焚之矣。」《涑水记闻》卷十六。</p></li>
<li><p><span id="宋轶十八-郑侠-4"></span>
郑侠辞膴仕，就监门，上书力言新法敝民，安石不报。会亢旱，民物嗷嗷。乃以本门所见，三路流离之民，质妻鬻儿，啼饥号冻，至身被锁械，而负瓦揭木，卖以偿官者，悉画一图，发马递以进。当事者以是罪之，浩然而归。归囊只一拂，因自号一拂居士。尝语人曰：「无功于国，无德于民，若华衣美食，与盗何异？」公少读书清凉山，闽人因就其地祠之。叶文忠公向高，榜其联曰：「谏草数千言，自信丹青能悟主；归装惟一拂，可知琴鹤亦妨人。」《昨非庵日纂》二集卷二。</p></li>
<li><p><span id="宋轶十八-郑侠-5"></span>
郑介夫喜作诗，多至数千篇。谪英州，遇赦得归，有句云：「未言路上舟车费，尚欠城中酒药钱。」绝似王元之也。《老学庵笔记》卷九。</p></li>
<li><p><span id="宋轶十八-郑侠-6"></span>
郑介夫侠，福州福清人。熙宁中，以直谏贬英州。元祐初，东坡公荐之复官。绍圣初，再谪英。时坡公贬惠州，始与相遇，一见如故交。政和戊戌，介夫在福清，梦客至，自通「铁冠道士」，遗诗一章，视之，乃坡公也。坡在海上尝自称「铁冠道人」，时下世十七年矣。其诗曰：「人间真实人，取次不离真。官为忧君失，家因好礼贫。门阑多杞菊，亭槛尽松筠。我友迂踈者，相从恨不频。」又曰：「介夫不久须当来。」寤而叹曰：「吾将逝矣。」时年七十八。明年秋被疾，语其孙嘉正曰：「人之一身，四大合成，四者若散，此身何有！」口占一诗曰：「似此平生只藉天，还如过鸟在云边。如今身畔浑无物，赢得虚堂一枕眠。」数日而卒。《夷坚丙志》卷十三。</p></li>
<li><p><span id="宋轶十八-郑侠-7"></span>
见唐介<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E5%94%90%E4%BB%8B-18">18</a>。</p></li>
</ol>
</div>
<div id="鲜于侁" class="section level2">
<h2>
<span class="header-section-number">27.20</span> 鲜于侁<a class="anchor" aria-label="anchor" href="#%E9%B2%9C%E4%BA%8E%E4%BE%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-鲜于侁-1"></span>
鲜于侁知扬州，苏轼自湖被谴，亲朋皆与绝交。道出广陵，侁独往见，或劝其将平日往来文字书问焚之不留，侁曰：「欺君欺友，吾不忍；以忠义分谴，则所愿也。」《西园闻见录》卷六。</li>
</ol>
</div>
<div id="孙-觉" class="section level2">
<h2>
<span class="header-section-number">27.21</span> 孙　觉<a class="anchor" aria-label="anchor" href="#%E5%AD%99-%E8%A7%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-孙觉-1"></span>
孙觉龙图未第时，家高邮，与士大夫讲学于郊外别墅。一夕晦夜，忽月光入窗隙。孙异之，与同舍望光所在。行二十里余，见大珠浮游湖面上，其光属天，旁照远近。有崔伯易者作《感珠赋》记之。熙宁初，孙登科为河南县主簿。《邵氏闻见录》卷十六。</p></li>
<li><p><span id="宋轶十八-孙觉-2"></span>
秘书少监孙莘老庄居在高邮新开湖边。尝一夕阴晦，庄客报湖中珠见。与数同人行小草径中，至水际，见微有光彩。俄而光明如月，阴雾中人面相覩。忽见蚌蛤如芦席大，一壳浮水上，一壳如张帆状，其疾如风。舟子飞小艇竞逐之，终不可及，既远乃没。《文昌杂录》卷四。</p></li>
<li><p><span id="宋轶十八-孙觉-3"></span>
见孙洙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E5%AD%99%E6%B4%99-3">3</a>。</p></li>
<li><p><span id="宋轶十八-孙觉-4"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-31">31</a>。</p></li>
<li><p><span id="宋轶十八-孙觉-5"></span>
孙莘老知福州时，民有欠市易钱，系狱甚众。有富人出钱五百万葺佛殿，请于莘老，莘老徐曰：「汝辈所以施钱者，何也？」众曰：「愿得福耳。」莘老曰：「佛殿未甚坏，佛又无露坐者，孰若以钱为狱囚偿官逋，使数百人释枷锁之苦，其得福，岂不多乎？」富人不得已，诺之。即日输钱，囹圄遂空。《孙公谈圃》卷上。《仕学规范》卷二十四。《厚德录》卷二。《自警编》卷八。《言行龟鉴》卷七。《昨非庵日纂》卷十一。</p></li>
<li><p><span id="宋轶十八-孙觉-6"></span>
见吕同<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E5%90%95%E5%90%8C-1">1</a>。</p></li>
<li><p><span id="宋轶十八-孙觉-7"></span>
孙莘老为御史中丞，不甚言事，以疾辞位得宫观。刘贡父作告词云：「未得闻生之奇论，今乃以疾而固辞。」盖讥之也。《孔氏谈苑》卷二。</p></li>
<li><p><span id="宋轶十八-孙觉-8"></span>
孙龙图莘老喜读书，晚年病目，乃择卒伍中识字稍解事者二人，使其子端取《西汉》。《左氏》等数书，授以句读。每瞑目危坐室中，命二人更读于旁，终一策则易一人，饮之酒一杯，使退。卒亦自喜，不为难。《石林避暑录话》卷二。《何氏语林》卷十一。</p></li>
<li><p><span id="宋轶十八-孙觉-9"></span>
见李常<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E6%9D%8E%E5%B8%B8-7">7</a>。</p></li>
</ol>
</div>
<div id="唐-坰" class="section level2">
<h2>
<span class="header-section-number">27.22</span> 唐　坰<a class="anchor" aria-label="anchor" href="#%E5%94%90-%E5%9D%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-唐坰-1"></span>
唐坰对两府弹介甫云：「吕惠卿、曾布，安石之腹心；王珪、元绛，安石之仆隶。」且曰：「珪奴事安石，尤惧不了。」《温公琐语》。</p></li>
<li><p><span id="宋轶十八-唐坰-2"></span>
唐坰知谏院，成都人费孝先为作卦影，画一人衣金紫，持弓箭，射落一鸡。坰语人曰：「持弓者我也，王丞相生于辛酉，即鸡也，必因我射而去位，则我亦从而贵矣。」翌日，抗疏以弹荆公，又乞留班，颇諠于殿陛。上怒，降坰为太常寺太祝、监广州军资库，以是年八月被责，坰叹曰：「射落之鸡乃我也。」《东轩笔录》卷十一。《宋朝事实类苑》卷四十八。</p></li>
<li><p><span id="宋轶十八-唐坰-3"></span>
唐坰与祖肃、父询、叔介、兄淑，称五豸。《小学绀珠》卷七。</p></li>
</ol>
</div>
<div id="杨-绘" class="section level2">
<h2>
<span class="header-section-number">27.23</span> 杨　绘<a class="anchor" aria-label="anchor" href="#%E6%9D%A8-%E7%BB%98"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-杨绘-1"></span>
见刘挚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E5%88%98%E6%8C%9A-3">3</a>。</p></li>
<li><p><span id="宋轶十八-杨绘-2"></span>
有王永年者，娶宗室女，得右班殿直，监汝州税。时窦卞通判汝州，与之接熟，尔后，卞知深州，永年复为州监押，益相亲暱，遂至通家。既而卞在京师，永年求监金曜门书库，卞为干提举监司杨绘，绘遂荐之。永年置酒延卞、绘于私室，出其妻间坐，妻以左右手掬酒以饮卞、绘，谓之「白玉莲花杯」，其亵狎至是。后永年盗卖库书，事发下狱，永年引卞、绘受其馈送，及尝纳玑贝于两家，方穷治未竟，而永年死狱中。朝议以两制交通匪人，至为奸利，落绘翰林学士知制诰，降为荆南副使；落卞待制，降监舒州灵仙观。明年，卞卒于贬所。绘性少慎，无检操，居荆南，日事游宴，往往与小人接。一日，出家妓筵客夜饮，有选人胡师文预会，师文本鄂州豪民子，及第为荆南府学教授，尤少士检。半醉，狎侮绘之家妓，无所不至。绘妻自屏后窥之，大以为耻，叱妓入，挞于屏后。师文离席排绘，使呼妓出，绘媿于其妻，遽欲彻席。师文狂怒，奋拳殴绘，赖众客救之，几至委顿。近臣不自重，至为小人凌暴，士论尤鄙之。《东轩笔录》卷七。《宋朝事实类苑》卷七十、卷七十三。《宋稗类钞》卷二。参见王永年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E7%8E%8B%E6%B0%B8%E5%B9%B4-2">2</a>。</p></li>
<li><p><span id="宋轶十八-杨绘-3"></span>
见滕元发<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E6%BB%95%E5%85%83%E5%8F%91-18">18</a>。</p></li>
<li><p><span id="宋轶十八-杨绘-4"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-43">43</a>。</p></li>
</ol>
</div>
<div id="王永年" class="section level2">
<h2>
<span class="header-section-number">27.24</span> 王永年<a class="anchor" aria-label="anchor" href="#%E7%8E%8B%E6%B0%B8%E5%B9%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-王永年-1"></span>
三班使臣王永年者，宗室之婿，自南方罢官，押钱纲数千缗诣京师，私用千余缗，冀妻家偿之，其妻父叔皮不为偿。三司督之急。永年知叔皮尝于上元夜微步游闾里，乃夜叩东府门告变：「叔皮及弟叔敖私诣卜者，云已有天命，谋作乱，密造乘舆服御物已具。」勅开封府判官吴几复按验，皆无状，永年引虚，病死狱中，方免叔皮。《涑水记闻》卷十六。</p></li>
<li><p><span id="宋轶十八-王永年-2"></span>
王永年，宗室叔皮之婿也，监金耀门文书库。翰林学士杨绘、待制窦卞皆尝举之。永年盗卖官文书，得钱，费于娼家，畏其妻知之，伪立簿云：「买金银若干遗杨内翰，若干遗窦待制。」亦尝买缯帛及酒遗绘、卞及提举京百司、集贤修撰张刍；绘受之，卞止受其酒，刍俱不受。又尝召绘、卞饮于其家，令县主手掬酒以饮卞、绘。县主以永年盗官文书事白父叔皮，叔皮白宗正司，牒按其事，永年夜叩八位门告变，诏吴几复按之。永年告变事今已明白，其盗官文书等事请付三司结绝。既而三司使沈括奏：「事涉两制，请付御史台穷治。」皆奉旨依。知杂御史蔡确奏：「几复不发摘卞、绘等赃污，避事惜情。」熙宁十年五月，绘责授荆南节度副使，卞落职管勾灵仙观，吴几复知唐州。上以刍独不受其馈遗，未几，迁谏议大夫、知邓州。《涑水记闻》卷十六。参见杨绘<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E6%9D%A8%E7%BB%98-2">2</a>。</p></li>
<li><p><span id="宋轶十八-王永年-3"></span>
唐来鹏有《观忏会美人》诗云：「回眸绿水波初起，合掌白莲花未开。」嘉祐中，有王永年者，取宗女，求举于窦卞、杨绘，得监金耀门书库。永年尝置酒延卞、绘，出其妻间坐，妻以左右手掬酒以饮卞、绘，谓之白玉莲花盏，可谓善体物者也，然意亦取鹏之诗云。《墨庄漫录》卷二。《宋诗纪事》卷十九。</p></li>
</ol>
</div>
<div id="王-汾" class="section level2">
<h2>
<span class="header-section-number">27.25</span> 王　汾<a class="anchor" aria-label="anchor" href="#%E7%8E%8B-%E6%B1%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-王汾-1"></span>
见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-38">38</a>。</p></li>
<li><p><span id="宋轶十八-王汾-2"></span>
王彦祖，初名亢宗，庆历二年，方胜冠，廷试《应天以实不以文赋》罢，寝旅舍，梦一人告之曰：「君今年未当中第。」彦祖尤不平，且责之曰：「子未尝见予程文，又未始知予生月，何从而知未中第？」其人笑曰：「君若中选，赋题『天』字在下，君当三中选，皆然。今题『天』字在上第二字，是以知其未也。」及唱名，果不预选。次举春试，不利于礼部。八年，再预廷试，盖《轸象天地赋》，又复黜。至皇祐五年，免解赴礼部。前以卧疾困眠，梦至一大府，见二人，因恳求生平禄命，二人笑不答。再叩来年得失，其人指面前池水曰：「待此水分流，君即登第也。」觉，以为池水不能分流，决无中第望矣。久之，乃寤，即更名汾，以符水分之兆。及试礼部《严父莫大于配天赋》，廷试《圆丘象天》，皆中高选。其后召试学士院，又赋《明王谨于事天》，得贴馆职。皆符梦中之言也。《渑水燕谈录》卷六。</p></li>
<li><p><span id="宋轶十八-王汾-3"></span>
王彦祖学士自言：初到南省，试《天子金玉赋》，梦中有人告之云：「天字在上不顺，天字在下则顺矣，须三次如此。」是岁省下第。后过省，乃《严父莫大于配天赋》，及第乃《圆丘象天赋》。又二十七年，自岭南知雷州，召为馆职，试《明王谨于尊天赋》。凡三次题目，皆天字在下。《孔氏谈苑》卷一。</p></li>
<li><p><span id="宋轶十八-王汾-4"></span>
王汾作馆职，忤王荆公意，判鼓院，凡四年，家贫俸薄，累乞外任，不许。一夕，梦神告之曰：「子欲得郡，须求元公。」是时元厚之为参知政事。汾亟往祷之，厚之云：「荆公意思不婉顺，未可议也。然荆公屡争事不合，恐旦夕出矣，姑少俟之。」未几，荆公果出金陵。吴冲卿当国，汾又祷，即日得兖州。到官数月，寻绎此梦，所谓元公乃兖州也。《孔氏谈苑》卷二。《文昌杂录》。</p></li>
<li><p><span id="宋轶十八-王汾-5"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-4">4</a>。</p></li>
<li><p><span id="宋轶十八-王汾-6"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-5">5</a>。</p></li>
<li><p><span id="宋轶十八-王汾-7"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-6">6</a>。</p></li>
</ol>
</div>
<div id="高遵裕" class="section level2">
<h2>
<span class="header-section-number">27.26</span> 高遵裕<a class="anchor" aria-label="anchor" href="#%E9%AB%98%E9%81%B5%E8%A3%95"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-高遵裕-1"></span>
熙河之役，高遵裕为总管。有高学究者，以宗人谒遵裕，因隶名军中。会王观文韶以兵攻香子城，学究从行。是日合战大胜，至晚旋师，寨中官吏及召募人等皆贺，独不见高学究。遵裕叹曰：「高生且死于敌矣。」已而士卒献俘馘于庭，以烛视之，则学究之首在焉。遵裕大骇，即推究所斩之人，有军士遽伏罪曰：「是军回日暮，见高生独骑，遂斩以冒赏。」韶大怒，磔军士于辕门。《东轩笔录》卷七。</p></li>
<li><p><span id="宋轶十八-高遵裕-2"></span>
元丰四年冬，朝廷大举讨夏国。十一月，环庆都总管高遵裕出旱海，皇城使、泾原副都总管刘昌祚出胡卢河，共趣灵州，诏昌祚受遵裕节制。昌祚上言军事不称旨，上赐遵裕书云：「昌祚所言迂阔，必若不任事者，宜择人代之。」遵裕由是轻昌祚。既而昌祚先至灵武城下，或传昌祚已克灵武城，遵裕在道中闻之，即上表贺曰：「臣遣昌祚进攻，已克其城。」既而所传皆虚。遵裕至灵武城，以为城朝夕可下，徙昌祚军于闲地，自以环庆兵攻之。时军中皆无攻具，亦无知其法者，遵裕旋令采木造之，皆细小朴拙不可用。又造土囊，欲以填堑。又欲以军法斩昌祚，众共救解之。昌祚忧恚成疾，泾原军士皆愤怒。转运判官范纯粹谓遵裕曰：「两军不叶，恐生他变。」力劝遵裕诣昌祚营问疾，以和解之。遵裕又使呼城上人曰：「何不亟降？」其人曰：「我未尝战，何谓降也？」《涑水记闻》卷十四。《宋朝事实类苑》卷七十二。</p></li>
<li><p><span id="宋轶十八-高遵裕-3"></span>
高遵裕之为将取灵州也，范纯粹、胡僧孺为转运使。既至军前，大陈军仪，会将校。二漕同禀：「此行军粮多少月日？」遵裕撚须熟计久之，反复思索而言曰：「且安排一月。」二漕应诺，对遵裕呼书吏取纸，自书一月军粮状，遵裕判押照会讫迺罢。其后灵州城下军溃乏食，死亡几半。朝廷罪遵裕，遵裕以乏食自解。置狱华州，二漕使出遵裕所押一月军令状自解，故遵裕深责，而二漕止降一官。以此二者观之，大帅之语默举措可以见成败矣。《默记》卷上。</p></li>
</ol>
</div>
<div id="徐-禧" class="section level2">
<h2>
<span class="header-section-number">27.27</span> 徐　禧<a class="anchor" aria-label="anchor" href="#%E5%BE%90-%E7%A6%A7"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-徐禧-1"></span>
李撰、徐禧为同人时，善景德寺严法华，严死，又与小法华善。一日，法华引禧、撰往相国寺小巷中，至一茅茨间，见一老人藉荐而坐。老人见撰曰：「华山童子也，得也得。」次见禧，诧曰：「许真君儿，五代时宰相，杀人多，减三品。」后禧败永乐，以给事中赠金紫光禄大夫，果第四品也。禧，洪州人，家住许真君观后。《孙公谈圃》卷上。</p></li>
<li><p><span id="宋轶十八-徐禧-2"></span>
进士叶适试补监生第一，介甫爱其所对策；布衣徐禧得洪州进士黄雍所著书，窃其语，上书褒美新法，介甫亦赏其言；皆奏除官，令于中书习学检正。及介甫出知金陵，吉甫荐二人皆安石素所器重，上召见，适奏对不称旨，上以介甫故，除光禄寺丞、馆阁校勘检正官，月余而卒；禧称旨。禧无学术，而辨口，扬眉奋髯，足以移人意。上或问以故事，禧对此非臣所学云云，其说皆雍语也。而蔡承禧收得雍草封上之。承禧又言：「禧母及妻，皆非良家，禧与其妻先奸后婚，妻恃此淫佚自恣，禧不敢禁。」又言：「禧前居父丧而博，为吏所捕，因亡命诣阙上书。」《涑水记闻》卷十六。</p></li>
<li><p><span id="宋轶十八-徐禧-3"></span>
见曾巩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%9B%BE%E5%B7%A9-9">9</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%9B%BE%E5%B7%A9-10">10</a>。</p></li>
<li><p><span id="宋轶十八-徐禧-4"></span>
徐禧自御史中丞以母丧还洪府日，洪有媪，善以三世禄命书言人吉凶，德占俾占之，媪曰：「当与兵死。」徐氏皆怒之。媪曰：「无烦怒也。其书，古人所记，其变具存。」以其书示之，画一僵尸，身首异处，血污狼籍，而鸟乌啄之。徐氏犹欲以妖言将檄有司笞之，媪以众解得免。后禧将数万人守永乐，夏兵围之数重，军大渴，开城饮濠，城破被害，正符媪说。《师友谈记》。《密斋笔记》卷五。</p></li>
<li><p><span id="宋轶十八-徐禧-5"></span>
徐龙图禧，元丰五年自右正言出知渭州。既归分宁，请黄龙晦堂和尚就云岩为众说法，有疏曰……黄太史为擘窠大书，镵于翠琰，高照千古，为丛林盛事之传。《罗湖野录》卷二。</p></li>
<li><p><span id="宋轶十八-徐禧-6"></span>
徐禧在鄜延，乘势使气，常言：「用此精兵，破彼羸虏，左萦右拂，直前刺之，一步可取三级。」诸将有献策者，禧辄大笑曰：「妄语可斩。」虏阵未成，高永能请击之，禧曰：「王者之师，岂可以狙诈取胜邪？」由是遂败。《涑水记闻》卷十四。</p></li>
<li><p><span id="宋轶十八-徐禧-7"></span>
徐禧之妻，黄鲁直之堂妹也。故禧死，鲁直祭文有「文足以经邦，武足以定难」之语。禧之没，朝廷厚其赠典，至金紫光禄大夫、吏部尚书，谥忠愍。官其子弟八人。禧止有一子，甚幼，曰俯，遂独受其遗泽，至通直郎，今上即位，覃恩转奉议郎，今年才十有六岁矣。近娶吕温卿之女，盖吕吉甫与禧厚善故也。每读责吕吉甫诰，至于「力引狂生之谋，驯至永乐之祸」，未尝不泣涕也。《师友谈记》。</p></li>
<li><p><span id="宋轶十八-徐禧-8"></span>
〔徐禧〕文字甚好。二苏之文未出，学者争传诵之。《朱子语类》卷一百三十三。《宋稗类钞》卷八。</p></li>
</ol>
</div>
<div id="姚福进" class="section level2">
<h2>
<span class="header-section-number">27.28</span> 姚福进<a class="anchor" aria-label="anchor" href="#%E5%A7%9A%E7%A6%8F%E8%BF%9B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-姚福进-1"></span>
姚福进者，兕、麟之祖也，德顺军人，以挽强名于秦陇间。至今西人谓其族为「姚硬弓家」。《老学庵笔记》卷五。</li>
</ol>
</div>
<div id="姚-麟" class="section level2">
<h2>
<span class="header-section-number">27.29</span> 姚　麟<a class="anchor" aria-label="anchor" href="#%E5%A7%9A-%E9%BA%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-姚麟-1"></span>
姚麟为殿帅，王荆公当轴，一日折简召麟，麟不即往。荆公因奏事白之裕陵，裕陵询之。麟对曰：「臣职掌禁旅，宰相非时以片纸召臣，臣不知其意，故不敢擅往。」裕陵是之。又有语麟驭下过严者，裕陵亦因事励之，麟恐，伏而对曰：「诚如圣训，然臣自行列，蒙陛下拔擢，使掌卫兵于殿庭之间，此岂臣当以私恩结下为身计耶！」裕陵是之。《春渚纪闻》卷一。《居易录》卷二十五。</li>
</ol>
</div>
<div id="姚-雄" class="section level2">
<h2>
<span class="header-section-number">27.30</span> 姚　雄<a class="anchor" aria-label="anchor" href="#%E5%A7%9A-%E9%9B%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-姚雄-1"></span>
姚雄初为将，以女议定一寨主之子。无何，寨主物故，妻及子皆沦落。后雄以边帅赴阙奏计，呼一妪浣衣，喜其有士人家风，问所从来。妪云：「昔良人官守边寨，有将姚其姓者，许以女归妾子。今夫既丧，无以自存，子方货饼饵以自给。」姚曰：「尔向记姚形容否？」妪曰：「流落困苦，不复省记。」姚曰：「雄是也。女自许归之后，不与他族，日望婿来，岂以父之存没为问耶？」妪泣下，气咽不语者久之。因留妪，并呼其子，易以新衣。俱载还镇，遂毕其礼。《能改斋漫录》卷十三。</li>
</ol>
</div>
<div id="桑-湜" class="section level2">
<h2>
<span class="header-section-number">27.31</span> 桑　湜<a class="anchor" aria-label="anchor" href="#%E6%A1%91-%E6%B9%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-桑湜-1"></span>
熙宁中，王韶开熙河，诸将皆以功迁官，皇城使、知原州桑湜独辞不受，曰：「羌虏畏国威灵，不战而降，臣何功而迁官？」执政曰：「众人皆受，独君不受，何也？」对曰：「众人皆受，必有功也。湜自知无功，故不受。」竟辞之。时人重其知耻。《涑水记闻》卷十四。《宋朝事实类苑》卷十三。《仕学规范》卷六引《皇朝名臣四科事实》。</li>
</ol>
</div>
<div id="宋守约" class="section level2">
<h2>
<span class="header-section-number">27.32</span> 宋守约<a class="anchor" aria-label="anchor" href="#%E5%AE%8B%E5%AE%88%E7%BA%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-宋守约-1"></span>
宋守约为殿帅，自入夏日，轮军校十数辈捕蝉，不使得闻声。有鸣于前者，皆重笞之，人颇不堪，故言守约恶闻蝉声。神宗一日以问守约，曰：「然。」上以为过。守约曰：「臣岂不知此非理？但军中以号令为先。臣承平总兵殿陛，无所信其号令，故寓以捕蝉耳。蝉鸣固难禁，而臣能使必去，若陛下误令守一障，臣庶几或可使人。」上以为然。《石林燕语》卷十。《宋稗类钞》卷一。</li>
</ol>
</div>
<div id="刘舜卿" class="section level2">
<h2>
<span class="header-section-number">27.33</span> 刘舜卿<a class="anchor" aria-label="anchor" href="#%E5%88%98%E8%88%9C%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-刘舜卿-1"></span>
元丰间，刘舜卿知雄州，虏寇夜窃其关锁去，吏密以闻。舜卿亦不问，但使易其门键大之。后数日，虏牒送盗者并以锁至。舜卿曰：「吾未尝亡锁。」命加于门，则大数寸，并盗还之。敌大惭沮，盗者亦得罪。《石林燕语》卷十。《宋稗类钞》卷一。</li>
</ol>
</div>
<div id="韩存宝" class="section level2">
<h2>
<span class="header-section-number">27.34</span> 韩存宝<a class="anchor" aria-label="anchor" href="#%E9%9F%A9%E5%AD%98%E5%AE%9D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-韩存宝-1"></span>
韩存宝，本西羌熟户，少负才勇，喜功名，累立战功，年未四十，为四方馆使、泾原总管。一日，郡僚绘其像渭州僧舍，或为其色不类，令以粉笔涂其面，将别图貌。未及，促诏赴阙，命经制戎、泸贼寇。人覩其无首，咸以为不祥。明年，存宝果以奏功不实伏诛。《渑水燕谈录》卷六。</li>
</ol>
</div>
<div id="王中正-李舜举" class="section level2">
<h2>
<span class="header-section-number">27.35</span> 王中正　李舜举<a class="anchor" aria-label="anchor" href="#%E7%8E%8B%E4%B8%AD%E6%AD%A3-%E6%9D%8E%E8%88%9C%E4%B8%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-王中正-1"></span> <span id="宋轶十八-李舜举-1"></span>
元丰间，有俞充者，谄事中官王中正，中正每极口称之。一日，充死，中正辄侍神庙言：「充非独吏事过人远甚，参禅亦超然悟解。今谈笑而终，略无疾恙。」上亦称叹，以语中官李舜举。舜举素敢言，对曰：「以臣观之，止是猝死耳。」人重其直。《老学庵笔记》卷十。</li>
</ol>
</div>
<div id="刘-几" class="section level2">
<h2>
<span class="header-section-number">27.36</span> 刘　几<a class="anchor" aria-label="anchor" href="#%E5%88%98-%E5%87%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-刘几-1"></span>
刘伯寿少年不覊，其父晔尹京，每旦父趋郡，随马而出，簿佐侦伺父还，先入，其日课书史从容无阙。一旦早至白矾楼下，天未明，独坐茶坊中。有一老人继入就坐，因相问劳，共茶。老人曰：「少年能饮酒乎？」伯寿曰：「性不能饮酒。」老人曰：「少年不能饮，老夫自饮。可同登此楼乎？」伯寿欣然从之。既上，间无一人，老人一举已斗余矣。熟视伯寿曰：「少年人清气足可以致神僊，然肩骨低一指，犹位跻三品，至耄年，文武双全，子孙蕃衍。」乃授以丹术。元丰二年冬，予自蒲中之京师，访伯寿于高阳，是时年七十有四矣。同登峻极，行步如飞。予与登封令庞元常、杜子春明经，奔喘不及。伯寿顾而笑曰：「三年少乃尔耶？」袒露髀股示人，皆无肉，皮裹骨，毛长数寸，扣之有声，光彩烂然。足未歇，歌所为大曲略数千言，响振山谷，累夕对榻，竟旦不眠。至元祐初方卒，无疾也。《画墁录》。</p></li>
<li><p><span id="宋轶十八-刘几-2"></span>
刘秘监几，字伯寿，磊落有气节，善饮酒，洞晓音律。知保州，方春，大集宾客，饮至夜分，忽告外有卒谋为变者，几不问，益令折花，劝坐客尽戴，益酒行，密令人分捕。有顷，皆捦至。几遂极饮达旦，人皆服之，号「戴花刘使」。几本进士，元丰间换文资，以中大夫致仕，居洛中。平时，刘挟女奴五七辈，载酒持被囊，往来嵩、少间。初不为定所，遇得意处，即解囊藉地，倾壶引满，旋度新声自为辞，使女奴共歌之。醉则就卧不去，虽暴露不顾也。尝召至京师议大乐，旦以朝服趋局，暮则易布裘，徒步市廛间，或娼优所集处，率以为常，神宗亦不之责。《石林燕语》卷十。</p></li>
<li><p><span id="宋轶十八-刘几-3"></span>
刘几，在神宗时与范蜀公重定大乐。洛阳花品曰状元红，为一时之冠；乐工花日新，能为新声；汴妓郜懿，以色著；秘监致仕刘伯寿，尤精音律。熙宁中，几花日新就郜懿欢饮，填词以赠之云：「三春向暮，万卉成阴，有嘉艳方拆。娇恣嫩质，冠群品，共赏倾城倾国。上苑晴昼暄，千素万红犹奇特。绮筵开，会咏歌才子，压倒元白。别有芳幽苞小，步帐华丝，绮轩油壁。与紫鸳鸯，素蛱蝶，自清旦、往往连夕。巧莺暄脆管，娇燕语、雕梁留客。武陵人，念梦役意浓，堪遣情溺。」郜懿第六，即蔡奴之母也。李定之父与郜六游，生定而郜六死，定不之知也。及王荆公为宰相，擢用李定，言官交攻，以为母死不持服，为此。《花艸粹编》卷十一。《词苑丛谈》卷七。《词林纪事》卷四引《避暑录话》。</p></li>
<li><p><span id="宋轶十八-刘几-4"></span>
秘书监刘几好音，与国工花日新游，是时监贵幸，其弟卫卿谏，不用，乃戒门下勿通。监约鸣管以自通，卿又使他工横吹于门以误之。凡数奏而不出。卿又告之，监曰：「非也。」语次而工至，横管一鸣，监笑曰：「此是也。」乃走出。《后山谈丛》卷四。《朱子语类》卷九十二。</p></li>
<li><p><span id="宋轶十八-刘几-5"></span>
见种谔<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%AE%8B%E8%BD%B6%E5%8D%81%E4%B8%89-%E7%A7%8D%E8%B0%94-1">1</a>。</p></li>
<li><p><span id="宋轶十八-刘几-6"></span>
刘温叟以父名岳，终身不听乐。至其孙几，乃自度曲，预修《乐书》，可笑。《挥麈录》卷三。</p></li>
<li><p><span id="宋轶十八-刘几-7"></span>
刘几秘监食物尤薄，仅饱即止，亦年八十而卒。刘监尤喜饮酒，每饮酒，更不食物，啖少菓实而已。《明道杂志》。</p></li>
<li><p><span id="宋轶十八-刘几-8"></span>
〔刘几〕登进士高科，后换武官，数守边，号知兵。某尉河南寿安时，遇几，时年已七十余，精神不衰，体干轻健，犹剧饮，无日不饮酒，听其论事有过人者。余素闻其善养生，又见其年老不衰，因问咨之。几挈余手曰：「我有术，欲授子以是房中补导之术。」余应之曰：「方困小官，家惟一妇，何地施此？」遂不复授。……几有子婿陈令者，佳士也，颇知其妇翁之术，曰：「暖外肾而已。」其法以两手下而暖之，默坐调息，至千息，两肾融液如泥，沦入腰间，此术至妙。《续明道杂志》。</p></li>
<li><p><span id="宋轶十八-刘几-9"></span>
刘伯寿，洛阳九老中一老也。筑室嵩山下，每登高顶回，则于峻极中院援笔记岁月。捐馆之年，题云：予今年若干岁，登顶凡七十四次矣，精力虽疲，而心犹未足也。王辅道学士与其孙宣义郎字元静游嵩，至中院，作一绝句示宣义君，云：「烂红一点出浮沤，夜坐嵩峰顶上头。笑对僧窗谈祖德，当年七十四回游。」伯寿既结庵玉华峰下，号玉华庵主。有妾名萱草、芳草，皆秀丽而善音律，伯寿出入乘牛，吹铁笛，二草以蕲笛和之，声满山谷。出门不言所之，牛行即行，牛止即止，其止也必命壶觞，尽醉而归。嵩前人以为地仙云。《风月堂诗话》卷下。《坚瓠丁集》卷三。《宋诗纪事》卷三十六载前半事，卷十二载后半事。</p></li>
</ol>
</div>
<div id="刘-忱" class="section level2">
<h2>
<span class="header-section-number">27.37</span> 刘　忱<a class="anchor" aria-label="anchor" href="#%E5%88%98-%E5%BF%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-刘忱-1"></span>
刘忱过鸣犊镇，见所由张秀，问其年甲，与忱同辛酉八月二十四日生，刘午时，秀巳时。后秀陕西効用有功，累官至团练使卒。卒之年，忱任利路运使，因出巡乘轿，扑落崖，亦几于死。《青箱杂记》卷四。《宋朝事实类苑》卷四十九。</li>
</ol>
</div>
<div id="滕元发" class="section level2">
<h2>
<span class="header-section-number">27.38</span> 滕元发<a class="anchor" aria-label="anchor" href="#%E6%BB%95%E5%85%83%E5%8F%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-滕元发-1"></span>
滕元发少居乡里寺中修业，一日，烹寺犬食之。僧笑曰：「能作《滕先生偷狗赋》，即不申理。」其破题云：「僧惟不净，狗也宜偷。饼饵引来，犹掉续貂之尾；索绹牵去，难回顾兔之头。」又云：「既欲思于实腹，遂乃设于空喉。」即日传播诸郡。空喉，取狗器也。《侯鲭录》卷七。《尧山堂外纪》卷四十八。</p></li>
<li><p><span id="宋轶十八-滕元发-2"></span>
旧传滕达道未遇时，与诸生讲学于僧舍。主僧出，诸生夜盗其犬而烹之，事闻，有司欲治其罪，滕公为丐免。守素闻其能赋，因谕之曰：「如能为《盗犬赋》，则将释之。」滕公即口占其词曰：「僧既无状，犬诚可偷。辍蓝宫之夜吠，充绛帐之晨羞。抟饭引来，犹掉续貂之尾；索绹牵去，难回顾兔之头。」守大笑，即置不问。今人相传为口实。《梁溪漫志》卷十。《宋稗类钞》卷五。《宋诗纪事》卷十九。参见刘沆<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%88%98%E6%B2%86-2">2</a>。案：《鹤林玉露》乙编卷四误作冯京之事。</p></li>
<li><p><span id="宋轶十八-滕元发-3"></span>
滕甫元发视文正为皇考舅，自少侍文正侧。文正爱其才，待如子。视忠宣为叔，每恃才好胜，忠宣未尝与较。皇祐元年，同忠宣贡京师。忠宣箧中物，滕尝自取之付酒，或济困乏者，忠宣初不问也。是年，忠宣登第，滕失意归，文正责怒滕，欲夏楚，其无间如此。爱击角毬，文正每戒之，不听。一日，文正寻大郎肄业，乃击毬于外，文正怒，命取毬，令小吏直面以铁槌碎之。毬为铁所击起，中小吏之额，小吏护痛间，滕在旁拱手微言曰：「快哉！」文正亦优之。至登第仕宦，始去。后四十年，忠宣自右相出帅太原，与滕为代。将行，滕设宴津馆，会忠宣及魏国夫人，慷慨道昔日事，痛饮达旦。滕手作数语，云：「当年风月，共游王谢之庭。」又云：「道四十年之旧话，曷尽欢情。」其诗云：「负鼎早为汤右相，有文今作鲁夫人。」盖魏时封鲁国，一时传其精确。《过庭录》。</p></li>
<li><p><span id="宋轶十八-滕元发-4"></span>
滕达道为范文正公门客，文正奇其才，谓他日必能为帅，乃以将略授之，达道亦不辞。然任气使酒，颉颃公前，无所顾避。久之，犹遨游无度，侵夜归，必被酒。文正虽意不甚乐，终不禁也。一日，伺其出，先坐书室中，荧然一灯，取《汉书》默读，意将以媿之。有顷，达道自外至，已大醉，见公长揖曰：「读何书？」公曰：「《汉书》。」即举手攘袂曰：「高皇帝何如人也？」公微笑，徐引去。然爱之如故。《石林避暑录话》卷一。《却扫编》卷中。《何氏语林》卷二十一。《尧山堂外纪》卷四十八。《读书镜》卷九。《宋稗类钞》卷四。</p></li>
<li><p><span id="宋轶十八-滕元发-5"></span>
滕达道为范文正公客，公镇南阳，每宴客，达道必出追妓。文正虽不乐，终不禁也。《清波杂志》卷四。</p></li>
<li><p><span id="宋轶十八-滕元发-6"></span>
滕章敏公慷慨豪迈，不拘小节。少嗜酒，浮湛里市，与郑獬毅夫为忘形友，议论风采，照映一世。尝与毅夫及杨绘元素同试京师，自谓必魁天下，与二公约，若其言不验，当厚致其罚。已而郑居榜首，杨次之，公在第三，二公责所约之金，答曰：「一人解，一人会，吾安得不居第三？」俱一笑而散。公平生不妄交游，尝作《结客诗》云：「结客结英豪，休同儿女曹。黄金装箭镞，猛兽画旗旄。北阁芒星落，中原王气高。终令贺兰贼，不著赭黄袍。」其立志可见矣。《中吴纪闻》卷四。《尧山堂外纪》卷四十八。《宋稗类钞》卷四。</p></li>
<li><p><span id="宋轶十八-滕元发-7"></span>
滕元发始至殿前，已取作第三人，以犯谏见黜。后复至殿前，仍居第三。时郑獬殿头，杨绘第二人。或问元发曰：「公平生以大魁自负，今止得第三，何其次也？」元发曰：「只为郑的獬，杨的绘也。」《北窗炙輠录》卷下。</p></li>
<li><p><span id="宋轶十八-滕元发-8"></span>
见郑獬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E9%83%91%E7%8D%AC-4">4</a>。</p></li>
<li><p><span id="宋轶十八-滕元发-9"></span>
滕达道、钱醇老、孙莘老、孙巨源，治平初同在馆中。花时，人各历数京师花最盛处，滕曰：「不足道。」约旬休日率同舍游三人者如其言。达道前行，出封丘门，入一小巷中，行数步，至一门，陋甚。又数步，至大门，特壮丽，造厅下马。主人戴道帽，衣紫半臂，徐步而出，达道素识之，因曰：「今日风埃。」主人曰：「此中不觉，诸公宜往小厅。」至则杂花盛开，雕栏画楯，楼观甚丽，水陆毕陈，皆京师所未尝见。主人云：「此未足佳。」颐指开后堂门，坐上已闻乐声矣。时在谅暗中，莘老辞之，众遂去。莘老尝语人：「平生看花，只此一处。」《孙公谈圃》卷中。</p></li>
<li><p><span id="宋轶十八-滕元发-10"></span>
王荆公为馆职，与滕甫同为开封试官，甫屡称一试卷，荆公重违其言，寘在高等。及拆封，乃王观也。观平日与甫亲善，其为人薄于行，荆公素恶之，至是疑为滕所卖，公见于辞色。滕遽操俚言以自辨，且曰：「苟有意卖公者，令甫老母下世。」荆公怏然答曰：「公何不恺悌？凡事须权轻重，岂可以太夫人为呪也。」荆公又不喜郑獬，至是目为「滕屠郑沽」。《东轩笔录》卷十一。《宋朝事实类苑》卷六十七。《何氏语林》卷二十八。参见郑獬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E9%83%91%E7%8D%AC-14">14</a>。</p></li>
<li><p><span id="宋轶十八-滕元发-11"></span>
司马温公屡言王广渊，章八九上，留身，乞诛之以谢天下，声震殿廷。是时，滕元发为起居注，侍立殿坳。既归，广渊来问元发：「早来司马君实上殿，闻乞斩某以谢天下，元发在螭坳，不知圣语如何？」元发戏云：「只我听得圣语云：『依卿所奏。』」《默记》卷上。《拊掌录》。《尧山堂外纪》卷四十八。</p></li>
<li><p><span id="宋轶十八-滕元发-12"></span>
神宗《祭狄青文》，中丞滕达道所作也。《建炎以来朝野杂记》乙集卷十一。</p></li>
<li><p><span id="宋轶十八-滕元发-13"></span>
滕章敏公知安州。侍郎韩丕旅殡于安五十年矣。学士郑獬，安人也，既没十年，贫不克葬。甫皆葬之。《仕学规范》卷二十九引《本朝名臣传》。参见郑獬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E9%83%91%E7%8D%AC-19">19</a>。</p></li>
<li><p><span id="宋轶十八-滕元发-14"></span>
滕正议甫知安州，苦风眩，久不差。有一道人赠药方，名筠遇丹。因修合服之，旧恙顿愈。自此遂常服。既罢官，赴阙，至都城，久之未有除授。因旦服筠遇丹，谓其门人云：「久服此药，岂非得筠州邪？」不数日，遂知筠州。《文昌杂录》卷五。</p></li>
<li><p><span id="宋轶十八-滕元发-15"></span>
东坡云：「久在江湖，不见伟人。在金山，见滕元发乘小舟、破巨波来相见。出船巍然，使人神耸。好一个没兴底张镐相公，且为我致意。别后酒狂，甚长进也。」杜甫诗云：「张公一生江海客，身长九尺须眉苍。」谓张镐也。《侯鲭录》卷三。《宋稗类钞》卷五。</p></li>
<li><p><span id="宋轶十八-滕元发-16"></span>
滕达道帅真定，朝中送诗者数十人，临行启之曰：「某以粮裹未办，凡送诗者愿假以十千。如送到钱，其诗候到任日与免上石。」《五总志》。《茶香室四钞》卷十。</p></li>
<li><p><span id="宋轶十八-滕元发-17"></span>
滕甫之父名高，官止州县。甫之弟申狠暴无礼，其母尤笃爱，用是每凌侮其兄，而阃政多紊，人讥笑不一。章门下惇与甫游旧，多戏玩，一日语之曰：「公多类虞舜，然亦有不似者。」滕究其说，章曰：「类者父顽、母嚚、象傲，不似者克谐以孝耳。」《东轩笔录》卷十一。《宋朝事实类苑》卷六。《何氏语林》卷二十七。</p></li>
<li><p><span id="宋轶十八-滕元发-18"></span>
元丰中，先祖访滕章敏公元发于池阳。时杨元素过郡，二公同年生，款留甚懽。一日，元素忽问公曰：「令弟贼汉在否？」先祖坐间甚讶其语，伺小间因启公，公曰：「熙宁初，甫与元素俱受主上柬知非常，并居台谏，偶同上殿，陈于上曰：『曾公亮久在相位，有妨贤路。』上曰：『然卿等何故都未有文字来？』明日相约再对。草疏已毕，舍弟申见之，夜驰密以告曾。暨至榻前，未出奏牍，上怒曰：『岂非欲言某人耶？其中事悉先来辩析，文字见留此。卿等为朕耳目之官，不慎密乃尔！』言遂不行，吾二人繇此失眷。元素所以深恨之。」……滕公奋身寒苦，兄弟三人，誓不异居，而有象傲之弟，即申焉。恃其爱，无所不至，公一切置之。元祐中，公自高阳易镇维扬，道卒。丧次国门，先祖自陈留来会哭，朝士皆集舟次。秦少游时在馆中。少游辱公之知最早，吊毕，来见先祖于舟，因为少游言其弟凌诸孤状。少游不平，策马而去。翌日，方欲解维，开封府遣人寻滕光禄舟甚急。乃御史中丞苏辙劄子，言元发昔事先帝，早蒙知遇，有弟申，从来无行，今元发既死，或恐从此凌暴诸孤，不得安居。缘元发出自孤贫，兄弟别无合分财产，欲乞特降旨挥，在京及沿路至苏州已来官司，不得申干预家事及奏荐恩泽，仍常觉察。奉圣旨令开封府备坐榜舟次。询之，乃少游昨日径往见子由，为言其事，所以然耳。昔人笃于风谊乃尔。今苏黄门章疏中，备载其劄子。《挥麈后录》卷六。</p></li>
<li><p><span id="宋轶十八-滕元发-19"></span>
真松煤远烟馥然，自有龙麝气，初不假二物也。世之嗜者，如滕达道、苏浩然、吕行甫，暇日晴暖，研墨水数合，弄笔之余乃啜饮之。《东坡志林》卷十。《仇池笔记》卷上。</p></li>
</ol>
</div>
<div id="许-几" class="section level2">
<h2>
<span class="header-section-number">27.39</span> 许　几<a class="anchor" aria-label="anchor" href="#%E8%AE%B8-%E5%87%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-许几-1"></span>
世有自讳其名者。……许先之监左藏库，方请衣，人众，有武臣亲往恳之曰：「某无使令，故躬来请，乞先支给。」许允之，久之未到。再往叩之云：「适蒙许先支，今尚未得。」许谕曰：「公可少待。」遂至暮不及而去。《鸡肋编》卷中。</li>
</ol>
</div>
<div id="沈-括" class="section level2">
<h2>
<span class="header-section-number">27.40</span> 沈　括<a class="anchor" aria-label="anchor" href="#%E6%B2%88-%E6%8B%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-沈括-1"></span>
见王存<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E7%8E%8B%E5%AD%98-1">1</a>。</p></li>
<li><p><span id="宋轶十八-沈括-2"></span>
〔沈〕括素与苏轼同在馆阁。轼论事与时异，补外。括察访两浙，陛辞，神宗语括曰：「苏轼通判杭州，卿其善遇之。」括至杭，与轼论旧，求手录近诗一通。归即签贴以进，云词皆讪怼。轼闻之，复寄诗。刘恕戏曰：「不忧进了也？」其后李定、舒亶论轼诗置狱，实本于括云。元祐中，轼知杭州，括闲废在润，往来迎谒恭甚。轼益薄其为人。《续资治通鉴长编》卷三百一引王铚《元祐补录》。</p></li>
<li><p><span id="宋轶十八-沈括-3"></span>
熙宁年，边吏报北虏将入寇。亟遣中贵人取两河民车，以为战备。民大惊扰。自宰执以下言不便者墙进，俱不省。时沈括存中为记注。一日，侍笔立御座侧，上顾曰：「卿知籍车之事乎？」括曰：「未知。车将何用？」上曰：「北虏以多马取胜，唯车可以当之。」括曰：「胡之来，民父子坟墓田庐皆当弃去，复暇车乎？朝廷姑籍其数而未取，何伤？」上喜曰：「卿言有理。何论者之纷纷也？」括曰：「车战之利，见于历史。巫臣教吴子以车战，遂霸中国；李靖用偏箱鹿角车，以擒颉利。臣但未知一事，古人所谓轻车者，兵车也，五御折旋，利于轻速；今之民间锱车，重大椎朴，以牛挽之，日不能行三十里，少蒙雨雪，则跬步不进，故俗谓之太平车，或可施于无事之日，恐兵间不可用耳。」上益喜曰：「无人如此作口者，朕当更思之。」明日，遂罢籍民车。执政问括曰：「君以何术，而立谈罢此事，上甚多太平车之说也。」括曰：「圣主可以理夺，不可以言争，若车可用，其敢以为非。」括未几迁知制诰。《邵氏闻见后录》卷二十二。</p></li>
<li><p><span id="宋轶十八-沈括-4"></span>
沈存中元丰中入翰林为学士，有《开元乐词》四首，裕陵赏爱之。词云：「鹳鹊楼头日暖，蓬莱殿里花香。草绿烟迷步辇，天高日近龙床。」「楼上正临宫外，人间不见仙家。寒食轻烟薄雾，满城明月梨花。」「按舞骊山影里，回銮渭水光中。玉笛一天明月，翠华满陌东风。」「殿后春旗簇杖，楼前御队穿花。一片红云闹处，外人遥认官家。」《侯鲭录》卷七。</p></li>
<li><p><span id="宋轶十八-沈括-5"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-13">13</a>。</p></li>
<li><p><span id="宋轶十八-沈括-6"></span>
三司使宅本印经院，熙宁中，更造三司宅，自薛师政经始。宅成，日官周琮曰：「此宅前河，后直太社，不利居者。」始自元厚之自拜日入居之，不久，厚之谪去。而曾子宣继之，子宣亦谪去。子厚居之，子厚又逐。而予为三司使，亦以罪去。李奉世继为之，而奉世又谪。皆不缘三司职事，悉以他坐褫削。奉世去，安厚卿主计，而三司官废，宅毁为官寺，厚卿亦不终任。《梦溪笔谈》卷二十一。</p></li>
<li><p><span id="宋轶十八-沈括-7"></span>
〔沈存中〕晚娶张氏，悍虐，存中不能制，时被箠骂，捽须堕地，儿女号泣而拾之，须上有血肉者，又相与号恸，张终不恕。余仲姊嫁其子清直，张出也。存中长子博毅，前妻儿，张逐出之。存中时往赒给，张知辄怒，因诬长子凶逆暗昧事，存中责安置秀州。……存中投闲十余年，绍圣初复官，领宫祠。张忽病死，人皆为存中贺，而存中恍惚不安。船过扬子江，遂欲投水，左右挽持之，得无患，未几不禄。《萍洲可谈》卷三。</p></li>
<li><p><span id="宋轶十八-沈括-8"></span>
沈存中宅，在朱方门外。存中尝梦至一处小山，花如覆锦，乔木覆其上，山之下有水，梦中乐之，将谋居焉。后守宣城，有道人无外者，为存中言京口山川之盛，且云郡人有地求售，存中以钱三十万得之。又六年，因边议，坐谪官，乃庐于浔阳。元祐初，过京口，登道人所买之地，即梦中所游处。存中叹曰：「吾缘在是矣。」遂筑室焉，因名曰「梦溪」。《方舆胜览》卷三。《六研斋三笔》卷二。《樵书》初编卷一。《宋诗纪事》卷二十二。《词林纪事》卷五。</p></li>
<li><p><span id="宋轶十八-沈括-9"></span>
沈存中帅鄜延，以石烛烟作墨，坚重而黑，在松烟之上。《东坡志林》十二卷本之卷五。</p></li>
</ol>
</div>
<div id="王-泰" class="section level2">
<h2>
<span class="header-section-number">27.41</span> 王　泰<a class="anchor" aria-label="anchor" href="#%E7%8E%8B-%E6%B3%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-王泰-1"></span>
〔王〕介甫秉政，凤翔民献策云：「陕州南有涧水，西流入河，若疏导使深，又凿硖石山使通榖水，因导大河东流入榖水，自榖入洛，至巩复会于河，以通漕运，可以免砥柱之险。」介甫以为然，勅下京西、陕西转运司差官相度。京西差河南府户曹王泰。王泰欲言不便，则恐忤朝廷获罪，欲言便，又恐为人笑，乃申牒言：「今至榖水上流相度，若疎引大河水，得至渑池县境，导之入榖水，委实利便可行。」盖出渑池县境则硖石大山，属陕西路故也。陕西言不可行，乃止。《涑水记闻》卷十五。</li>
</ol>
</div>
<div id="程师孟" class="section level2">
<h2>
<span class="header-section-number">27.42</span> 程师孟<a class="anchor" aria-label="anchor" href="#%E7%A8%8B%E5%B8%88%E5%AD%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-程师孟-1"></span>
程光禄自幼颖悟，年五六岁时，戏剧竃下，家奴嫚之曰：「汝能狭劣尔，岂解为文章邪？」公怒曰：「吾岂不能！」家奴曰：「试为我吟一烧火诗。」即应声曰：「吹火莺唇敛，投柴玉腕斜。回看烟里面，恰似雾中花。」甫冠登第。《中吴纪闻》卷四。参见赵元老<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%AE%8B%E8%BD%B6%E5%8D%81%E4%B9%9D-%E8%B5%B5%E5%85%83%E8%80%81-1">1</a>。</p></li>
<li><p><span id="宋轶十八-程师孟-2"></span>
熙宁中，闽越地多植榕树，其木拥肿，不中绳墨。郡守程师孟命闽人多植之，自为诗曰：「三楼相望枕城隅，临去重栽木万枝。试问国人行住处，不知还忆使君无。」至今目为榕城。《坚瓠戊集》卷四。</p></li>
<li><p><span id="宋轶十八-程师孟-3"></span>
谏议大夫程师孟尝请于介甫曰：「公文章命世，师孟多幸，生与公同时，顾得公为墓志，庶传不朽，惟公矜许。」介甫问：「先正何官？」师孟曰：「非也，师孟恐不得常侍左右，自欲豫求墓志，俟死而刻之耳。」介甫虽笑不许，而心怜之。及王雱死，有习学检正张安国者，被发藉草，哭于柩前，曰：「公不幸，未有子，今郡君妊娠，安国愿死，托生为公嗣。」京师为之语曰：「程师孟生求速死，张安国死愿托生。」《涑水记闻》卷十六。《宋朝事实类苑》卷七十二。《何氏语林》卷三十。《尧山堂外纪》卷五十。《昨非庵日纂》二集卷八。《宋稗类钞》卷二。</p></li>
<li><p><span id="宋轶十八-程师孟-4"></span>
有善谀者，熙宁中曾以先光禄卿荐守番禺，尝启王介甫丞相曰：「某所恨，微躯日益安健，惟愿早就木，冀得丞相一埋铭，庶几名附雄文，不磨灭于后世也。」《倦游杂录》。《宋朝事实类苑》卷七十二、卷七十三同引《倦游杂录》，指明为程师孟。</p></li>
<li><p><span id="宋轶十八-程师孟-5"></span>
程师孟知洪州，于府中作静堂，自爱之，无日不到，作诗题于石曰：「每日更忙须一到，夜深常是点灯来。」李元规见而笑曰：「此无乃是登溷之诗乎！」《东轩笔录》卷十五。《五杂组》卷十六。《坚瓠己集》卷三。《宋稗类钞》卷一。</p></li>
<li><p><span id="宋轶十八-程师孟-6"></span>
程光禄师孟，吴下人。乐易纯质，喜为诗，效白乐天而尤简直，至老不改吴语。与王荆公有场屋之旧，荆公颇喜之，晚相遇，犹如布衣时。自洪州致仕归吴，过荆公蒋山，留数日。时已年七十余，荆公戏之曰：「公尚欲仕乎？」曰：「犹可作一郡。」荆公大笑，知其无隐情也。《石林避暑录话》卷三。《吴中旧事》。</p></li>
<li><p><span id="宋轶十八-程师孟-7"></span>
元丰间，道士陈景元博学多闻，藏书数万卷，士大夫乐从之游。身短小而伛。师孟尝从求《相鹤经》，得之，甚喜，作诗亲往谢，末云：「收得一般潇洒物，龟形人送鹤书来。」徐举首操吴音吟讽之，诸弟子在旁皆忍笑不能禁。时王侍郎仲至在坐，顾景元不觉失声，几仆地。《石林避暑录话》卷三。</p></li>
</ol>
</div>
<div id="卢-秉" class="section level2">
<h2>
<span class="header-section-number">27.43</span> 卢　秉<a class="anchor" aria-label="anchor" href="#%E5%8D%A2-%E7%A7%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-卢秉-1"></span>
卢龙图秉少豪逸，熙宁初游京师，久不得调，尝作诗曰：「青衫白发病参军，旋粜黄粱置酒樽。但得有钱留客醉，何须骑马傍人门？」荆公一见，曰：「此亦非碌碌者。」即荐用之。前此盖未尝相识也。《蔡宽夫诗话》。《苕溪渔隐丛话》后集卷三十六。《诗人玉屑》卷十。《墨客挥犀》卷十。《珊瑚钩诗话》卷二。《何氏语林》卷十一。《宋稗类钞》卷四。《宋诗纪事》卷十。</p></li>
<li><p><span id="宋轶十八-卢秉-2"></span>
江淮发运使卢秉，元祐初发解赴阙。至泗州，夜梦肩舆诣郡守而回过漕司，有顶帽执檛，而督视工役丹饰门墙者，问之，云：「修此以俟新官也。」卢曰：「新官为谁？」执檛者厉声而对曰「卢秉」。秉意甚怒其以名呼。既觉，以语其室，亦云：「我亦梦君得此官，即入新宇，而二小女在舆前，尝闻入新舍恐有所犯，小儿不可令前，因呼令后，即梦觉。」继晓，未及盥濯，而郡将公文一角至，即除卢领大漕事。匆遽交职而趋漕衙，所监视执檛者，与其室呼女之事，皆与梦无差也。《春渚纪闻》卷二。</p></li>
<li><p><span id="宋轶十八-卢秉-3"></span>
卢龙图秉居奉其亲八十余，名德庆坊。《石林避暑录话》卷三。</p></li>
</ol>
</div>
<div id="刘-庠" class="section level2">
<h2>
<span class="header-section-number">27.44</span> 刘　庠<a class="anchor" aria-label="anchor" href="#%E5%88%98-%E5%BA%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-刘庠-1"></span>
熙宁元年，刘司谏庠将使契丹。刑部覆官十余人谒辞，庠于广坐扬言曰：「七十致仕，礼之正也，当自大臣为始。」又言鲁公之短，且曰：「俟还日，当并言之。」庠还，未至京师，一日，加集贤殿修撰，充河东转运使，即无言矣。《能改斋漫录》卷十三。</li>
</ol>
</div>
<div id="王居卿" class="section level2">
<h2>
<span class="header-section-number">27.45</span> 王居卿<a class="anchor" aria-label="anchor" href="#%E7%8E%8B%E5%B1%85%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-王居卿-1"></span>
市易司法，听人赊贷县官货财，以田宅或金帛为抵当，无抵当者，三人相保则给之，皆出息十分之二，过期不输，息外每月更加罚钱百分之二。贪人及无赖子弟，多取官贷，不能偿，积息、罚愈滋，囚系督责，徒存虚数，实不可得。刑部郎中王居卿初提举市易司，奏以田宅金帛抵当者，减其息；无抵当徒相保者，不复给。自元丰二年正月七日以前，本息之外，所负罚钱悉蠲之，凡数十万缗；负本息者，延期半年。众议颇以为惬。《涑水记闻》卷十四。《宋朝事实类苑》卷二十三。</li>
</ol>
</div>
<div id="马-默" class="section level2">
<h2>
<span class="header-section-number">27.46</span> 马　默<a class="anchor" aria-label="anchor" href="#%E9%A9%AC-%E9%BB%98"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-马默-1"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-37">37</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-38">38</a>。</p></li>
<li><p><span id="宋轶十八-马默-2"></span>
旧制：沙门岛黥卒溢额，取一人投于海。殊失朝廷宽贷之意。乞后溢额，选年深至配所不作过者，移本州。神宗深然之，著为定制。乃马默知登州日建明也。……马梦有告之者：「尔本无子，且无寿，上帝以尔请贷罪人，赐一子，且益寿云。」《清波杂志》卷二。《甲申杂记》。《挥麈后录》卷十一。《宋稗类钞》卷七。</p></li>
</ol>
</div>
<div id="马-纯" class="section level2">
<h2>
<span class="header-section-number">27.47</span> 马　纯<a class="anchor" aria-label="anchor" href="#%E9%A9%AC-%E7%BA%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-马纯-1"></span>
马子约纯负材自任，好面折人，人敬长之。建炎中，吕元直作相，子约求郡，元直拒之，徐云：「有英州见阙，公可往否？」子约曰：「领钧旨，待先去为相公盖一宅子奉候。」《挥麈余话》卷二。《宋稗类钞》卷六。</p></li>
<li><p><span id="宋轶十八-马纯-2"></span>
马子约纯绍兴中为江西漕，时梁企道扬祖为帅，每强盗敕下贷命必配潮州，谕部吏至郊外即投之江中，如此者屡矣。子约云：「使其合死，则自正刑典。以其罪止于流，故赦其生，犹或自新。既断之后，即平人尔。倘如此，与杀无罪之人何以异乎？」二公由此不咸。后以他事交诉于朝，俱罢去。《挥麈后录》卷十一。</p></li>
<li><p><span id="宋轶十八-马纯-3"></span>
僧宗昂住会稽能仁寺，有故相寓寺中，已而复相，宗昂被敕住持，郎官马子约题诗法堂壁上，云：「十年衰病卧林泉，鹓鹭群飞竞刺天。黄纸除书犹到汝，固知清世不遗贤。」《嘉泰会稽志》卷二十。《宋诗纪事》卷四十六</p></li>
</ol>
</div>
<div id="李-稷" class="section level2">
<h2>
<span class="header-section-number">27.48</span> 李　稷<a class="anchor" aria-label="anchor" href="#%E6%9D%8E-%E7%A8%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-李稷-1"></span>
韩魏公留守北京，李稷以国子博士为漕，颇慢公。公不为较，待之甚礼。俄潞公代魏公为留守，未至，扬言云：「李稷之父绚，我门下士也。闻稷敢慢魏公，必以父死失教至此。吾视稷犹子也，果不悛，将庭训之。」公至北京，李稷谒见，坐客次，久之，公着道服出，语之曰：「而父吾客也，只八拜。」稷不获已，如数拜之。稷后移陕漕，方五路兴兵取灵武，稷随军，威势益盛。一日早作，入鄜延军营，军士鸣鼓声喏。帅种谔卧帐中未兴，谔怪之，出，对稷呼鼓角将问曰：「军有几帅？」曰：「太尉耳。」曰：「帅未升帐，辄为转运粮草官鸣鼓声喏，何也？借汝之头以代运使者。」叱出斩之。稷仓皇引去，怖甚，不能上马，自此不敢入谔军。《邵氏闻见录》卷十。《宋名臣言行录》后集卷三。《群书类编故事》卷四。《何氏语林》卷十三。《读书镜》卷一。</li>
</ol>
</div>
<div id="李-察" class="section level2">
<h2>
<span class="header-section-number">27.49</span> 李　察<a class="anchor" aria-label="anchor" href="#%E6%9D%8E-%E5%AF%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-李察-1"></span>
见文彦博<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%96%87%E5%BD%A6%E5%8D%9A-40">40</a>。</li>
</ol>
</div>
<div id="杜-常" class="section level2">
<h2>
<span class="header-section-number">27.50</span> 杜　常<a class="anchor" aria-label="anchor" href="#%E6%9D%9C-%E5%B8%B8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-杜常-1"></span>
杜常少年时，梦泛河至桥间，有自岸而呼者。其岸高峻，常凡再跃始及岸。一人引至大木间，见伟丈夫衰服而坐，人指之曰：「天帝也。」拜之。常起，帝召常，与钱二百文，曰：「此尔及第人数。」再请之，则曰：「过此，天机不可泄也。」常后应举，累不第。嘉祐末间岁科举，放登第者二百人，常遂中甲科。时英宗在谅阴中，木者，庙讳也。《随手杂录》。</p></li>
<li><p><span id="宋轶十八-杜常-2"></span>
杜常，昭宪太后之族子也。神宗闻宪之门有登甲科者，深喜之，有旨上殿。翌日喻执政曰：「杜常第四人及第，却一双鬼眼，可提举农田水利。」《画墁录》。《宋诗纪事》卷二十九。</p></li>
</ol>
</div>
<div id="江公著" class="section level2">
<h2>
<span class="header-section-number">27.51</span> 江公著<a class="anchor" aria-label="anchor" href="#%E6%B1%9F%E5%85%AC%E8%91%97"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-江公著-1"></span>
江公著初任洛阳尉，久旱微雨，作诗云：「云叶纷纷雨脚匀，乱花柔草长精神。雷车却碾前山过，不洒原头陌上尘。」司马文正公于士人家见之，借纸笔修刺谒江，且为称荐，由是知名。《能改斋漫录》卷十一。《苕溪渔隐丛话》后集卷二十二。《宋稗类钞》卷六。《宋诗纪事》卷二十三。</li>
</ol>
</div>
<div id="乔执中" class="section level2">
<h2>
<span class="header-section-number">27.52</span> 乔执中<a class="anchor" aria-label="anchor" href="#%E4%B9%94%E6%89%A7%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-乔执中-1"></span>
乔执中未过省时，父竦素事普照像甚严，日夕祷之。夜梦一紫衣僧至堦前，指庭之东，见日初出甚近，而光明不可正视。后英庙登极，遂中第，御名从日也。《孙公谈圃》卷中。</li>
</ol>
</div>
<div id="李南公" class="section level2">
<h2>
<span class="header-section-number">27.53</span> 李南公<a class="anchor" aria-label="anchor" href="#%E6%9D%8E%E5%8D%97%E5%85%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-李南公-1"></span>
李南公知长沙县，有鬭者，甲强乙弱，各有青赤。南公召使前，自以指揑之，曰：「乙真甲伪也。」诘之，果服。盖南方有榉柳，以叶涂肤，则青赤如殴伤者，剥其皮，横置肤上，以火熨之，则如掊伤者，水洗不落。南公曰：「殴伤者血聚而内硬，伪者不然，故知之。」《涑水记闻》卷十四。《宋朝事实类苑》卷二十三。《仕学规范》卷二十。《棠阴比事》。《折狱龟鉴》卷六。</p></li>
<li><p><span id="宋轶十八-李南公-2"></span>
有一村多豪户，税不可督，所差户长辄逃去。南公曰：「然则此村无用户长，知县自督之。」书其村名，帖之于柱。豪右皆惧，是岁初限未满，此村税最先集。又诸村多诡名，税存户亡，每岁户长代纳，亦不可差。南公悉召其村豪右，谓之曰：「此田不过汝曹所典买耳，与汝期一月，为我推究，不则汝曹均分输之。」及期，尽得冒佃之人，使各承其税。《涑水记闻》卷十四。《宋朝事实类苑》卷十四。</p></li>
<li><p><span id="宋轶十八-李南公-3"></span>
河北提点刑狱有班行犯罪，下狱按之，不服，闭口不食百余日，狱吏不敢考讯，甚患之。南公曰：「吾立能使之食。」引出，问曰：「吾欲以一物塞君鼻，君能终不食乎？」其人惧，即食，且服罪。人问其故，南公曰：「彼必善服气者，以物塞鼻则气结，故惧。」《涑水记闻》卷十四。《宋朝事实类苑》卷二十三。《棠阴比事》。《折狱龟鉴》卷三。</p></li>
<li><p><span id="宋轶十八-李南公-4"></span>
李南公寝室中，张灯炷香通夕。宴坐郡楼上，皷番漏水，历历分明，傥一刻差误，公必诘之。守籖者指名伏辜，谓公为神明，公曰：「皷角为中军号令，号令在前，尚不分明，其余外事，将如何也？」《仕学规范》卷二十。</p></li>
</ol>
</div>
<div id="汪辅之" class="section level2">
<h2>
<span class="header-section-number">27.54</span> 汪辅之<a class="anchor" aria-label="anchor" href="#%E6%B1%AA%E8%BE%85%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-汪辅之-1"></span>
汪辅之，宣州人，少年有俊声。皇祐中，觅举开封，以「周以宗强」为赋题，场中大得意。既出，宣言于众，必为解魁。偶与数客饮于都城所谓寿州王氏酒楼，闻隣合有吴音士人，亦同场试者，诵其所作。辅之方举酒，失措坠杯，即就约共坐。询其姓氏，乃云湖州进士沈初也。辅之云：「适闻公程文，必夺我首荐，然我亦须作第二人。」后数日榜出，果然是。《挥麈后录》卷六。</p></li>
<li><p><span id="宋轶十八-汪辅之-2"></span>
见文彦博<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E6%96%87%E5%BD%A6%E5%8D%9A-38">38</a>。</p></li>
<li><p><span id="宋轶十八-汪辅之-3"></span>
杜牧诗：「清时有味是无能，闲爱孤云静爱僧。拟把一麾江海去，乐游原上望昭陵。」此盖不满于当时，故末有「望昭陵」之句。汪辅之在场屋，能作赋，略与郑毅夫、滕达道齐名，以意气自负。既登第，久不得志，常郁郁不乐，语多讥刺。元丰初，始为河北转运使，未几，坐累谪官累年，遇赦幸，复知处州，谢表有云：「清时有味，白首无能。」蔡持正为侍御史，引杜牧诗为证，以为怨望，遂复罢。《石林诗话》卷中。</p></li>
<li><p><span id="宋轶十八-汪辅之-4"></span>
汪辅之为河北监司，坐轻躁得罪，勒令分司，久之，除知虔州。到官日，上表云：「清时有味，白首无成。」又云：「插笔有风，空囹无日。」或解之曰：「杜牧诗云：『清时有味是无能，闲爱孤云静爱僧。欲把一麾江海去，乐游原上望昭陵。』属意怨望。」有旨，复令分司。《涑水记闻》卷十四。</p></li>
<li><p><span id="宋轶十八-汪辅之-5"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-12">12</a>。</p></li>
</ol>
</div>
<div id="蓝-丞" class="section level2">
<h2>
<span class="header-section-number">27.55</span> 蓝　丞<a class="anchor" aria-label="anchor" href="#%E8%93%9D-%E4%B8%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-蓝丞-1"></span>
蓝大卿丞知吉州日，朝廷议行新法，自念年老，乞致仕。忽有相手纹者曰：「大卿正做官，何故要闲？」蓝惊曰：「吾虽有意，而未发言，何以知之？」相者曰：「只为手中一道纹分明。」《孙公谈圃》卷下。</li>
</ol>
</div>
<div id="章-岵" class="section level2">
<h2>
<span class="header-section-number">27.56</span> 章　岵<a class="anchor" aria-label="anchor" href="#%E7%AB%A0-%E5%B2%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-章岵-1"></span>
章岵，元丰中以朝议大夫守郡，刚介不可屈，人目之曰「章硬颈」。《吴郡志》卷十一。</p></li>
<li><p><span id="宋轶十八-章岵-2"></span>
元丰四年，资政殿学士、太子少保魏公绛，正议大夫、集贤殿修撰程公师孟，相继请老居吴中，二公交契最密，又同还里第。时太守朝议章公岵，亦平昔僚旧，于是良辰美景，往来置酒，以相娱乐。又尝盛集诸老，以继会昌洛中之宴，作新词以歌焉。《吴郡图经续记》卷下。</p></li>
</ol>
</div>
<div id="刘-彝" class="section level2">
<h2>
<span class="header-section-number">27.57</span> 刘　彝<a class="anchor" aria-label="anchor" href="#%E5%88%98-%E5%BD%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-刘彝-1"></span>
见胡瑗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E8%83%A1%E7%91%97-3">3</a>。</p></li>
<li><p><span id="宋轶十八-刘彝-2"></span>
刘彝所至多善政，其知虔州也，会江西饥歉，民多弃子于道上。彝揭榜通衢，召人收养，日给广惠仓米二升，每月一次抱至官中看视。又推行于县镇，细民利二升之给，皆为子养，故一境凡弃子无夭阏者。一日，谒曾鲁公公亮，鲁公曰：「久知都官治状，屡欲进擢，然议论有所不合，姑少迟之，吾终不忘也。」彝曰：「士之淹速诎伸，亦皆有命。今姓名已蒙记怀，而尚屈于不合之论，亦某之命也。」鲁公叹曰：「比来士大夫见执政，未始不有求，求而不得，即多归怨，而君乃引命自安。吾待罪政府行十年，未见如君之言。」《东轩笔录》卷九。《厚德录》卷一。</p></li>
</ol>
</div>
<div id="王延禧" class="section level2">
<h2>
<span class="header-section-number">27.58</span> 王延禧<a class="anchor" aria-label="anchor" href="#%E7%8E%8B%E5%BB%B6%E7%A6%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-王延禧-1"></span>
王延禧朝议初为岳州沅江令，岁饥盗起，亲获十余人。赃皆应死，法得迁官，延禧叹曰：「是皆良民，穷而为盗，令既无以业之，又利其死以为己功，亦何忍哉！」谕被盗者悉裁其赃，盗得不死。《折狱龟鉴》卷八。《仕学规范》卷二十八。</li>
</ol>
</div>
<div id="侯叔献" class="section level2">
<h2>
<span class="header-section-number">27.59</span> 侯叔献<a class="anchor" aria-label="anchor" href="#%E4%BE%AF%E5%8F%94%E7%8C%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-侯叔献-1"></span>
侯叔献为汜县尉，有逃佃及户绝没官田最多，虽累经检估，或云定价不均。内有一李诚庄，方圆十里，河贯其中，尤为膏腴，有佃户百家，岁纳租课，亦皆奥族矣。前已估及一万伍千贯，未有人承买者。贾魏公当国，欲添为二万贯卖之，遂命陈道古啣命计会本县令佐，视田美恶而增损其价。道古至汜，阅视诸田，而议增李田之直。叔献曰：「李田本以价高，故无人承买，今又增五千贯，何也？」坚持不可。道古雅知叔献不可欺，因以其事语之，叔献叹曰：「郎中知此田本末乎？李诚者，太祖时为邑酒务专知官，以汴水溢，不能救护官物，遂估所损物直计五千贯，勒诚偿之。是时朝廷出度支使钱，俵民间预买箭杆雕翎弓弩之材。未几，李重进叛，王师征淮南，而预买翎杆未集，太祖大怒，一应欠负官钱者，田产并令籍没，诚非预买之人，而当时官吏，畏惧不敢开析，故此田亦在籍没。今诚有子孙，见居邑中，相国纵未能恤其无辜而以田给之，莫若损五千贯，俾诚孙买之为便。」道古大惊曰：「始实不知，但受命而来，审如是，君言为当，而吾亦有以报相国矣。」即损五千贯而去。叔献乃召诚孙，俾买其田，诚孙曰：「实荷公惠，奈甚贫何？」叔献曰：「吾有策矣。」即召见佃田户，谕之曰：「汝辈本皆下户，因佃李庄之利，今皆建大第高廪，更为豪民。今李孙欲买田，而患无力，若使他人得之，必遣汝辈矣。汝辈必毁宅撤廪，离业而去，不免流离失职。何若醵钱借与诚孙，俾得此田，而汝辈常为佃户，不失居业，而两获所利耶？」皆拜曰：「愿如公言。」由是诚孙卒得此田矣。叔献之为尉，与管界巡检者相善。县多盗贼，巡检每与叔献约，闻盗起，当急相报。一旦，有强盗十六人经其邑，叔献尽擒之，既而叹曰：「巡检岂以我为负约耶？机会之速不及报耳，然不可专其功也。」于是尽推捕盗之劳于其下，而竟不受赏。当其获盗时，叔献躬押至开封府，府尹李绚谓曰：「子之才能，吾深知之。子可一见本府推官、判官，吾当率以同状荐子也。」叔献辞曰：「本以公事至府，事毕归邑。若投谒以求荐，非我志也。」竟不面推官、判官而去。《东轩笔录》卷八。《宋朝事实类苑》卷二十二。《仕学规范》卷六引《皇朝名臣四科事实》。</p></li>
<li><p><span id="宋轶十八-侯叔献-2"></span>
熙宁九年，太皇生辰，教坊例有献香杂剧。时判都水监侯叔献新卒。伶人丁仙见假为一道士善出神，一僧善入定。或诘其出神何所见，道士云：「近曾至大罗，见玉皇殿上有一人，披金紫，熟视之，乃本朝韩侍中也，手捧一物。窃问傍立者，云：『韩侍中献国家金枝玉叶万世不绝图。』」僧曰：「近入定到地狱，见阎罗殿侧有一人，衣绯垂鱼，细视之，乃判都水监侯工部也，手中亦擎一物。窃问左右，云：『为奈何水浅，献图，欲别开河道耳。』」时叔献兴水利，以图恩赏，百姓苦之，故伶人乃有此语。《倦游杂录》。《宋朝事实类苑》卷六十五。</p></li>
<li><p><span id="宋轶十八-侯叔献-3"></span>
见王雱<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E9%9B%B1-7">7</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E9%9B%B1-8">8</a>。</p></li>
</ol>
</div>
<div id="陈-轩" class="section level2">
<h2>
<span class="header-section-number">27.60</span> 陈　轩<a class="anchor" aria-label="anchor" href="#%E9%99%88-%E8%BD%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-陈轩-1"></span>
陈轩，字元舆，建之建阳人。嘉祐中廷试，名冠多士。有司以其赋用韵失次，欲黜之，有中旨降第二。先是进士赐袍笏，例于廷下脱白服，缘轩衣如悬鹑焉，上恻然，解黄衣赐之。至今赐袍笏有淡黄衫自轩始。初调平江军节度推官，后知汀州，元祐初除祠部郎中。黄庭坚赠之诗，有曰：「平生所闻陈汀州，蝗不入境年屡丰。」《名贤氏族言行类稿》卷十一。</li>
</ol>
</div>
<div id="徐师闵" class="section level2">
<h2>
<span class="header-section-number">27.61</span> 徐师闵<a class="anchor" aria-label="anchor" href="#%E5%BE%90%E5%B8%88%E9%97%B5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-徐师闵-1"></span>
徐师闵，字圣徒，仕至朝议大夫。退老于家，日治园亭，以文酒自娱乐。时太子少保元公绛、正议大夫程公师孟、朝议大夫闾丘公孝终，亦以安车归老，因相与继会昌洛中故事，作九老会。章岵为郡守，大置酒合乐，会诸老于广化寺。又有朝请大夫王珫、承议郎通判苏湜与焉。公赋诗为倡，诸公皆属而和之，以为吴门盛事。《中吴纪闻》卷四。《宋诗纪事》卷十三。</li>
</ol>
</div>
<div id="胡-收" class="section level2">
<h2>
<span class="header-section-number">27.62</span> 胡　收<a class="anchor" aria-label="anchor" href="#%E8%83%A1-%E6%94%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-胡收-1"></span>
职方郎中胡收，判吏部南曹岁满，除知兴元府。先是，由判曹得监司者甚众，收素有此望，洎得郡，殊自失，历干执政，皆不允。时陈升之知枢密院，收往谒求荐，陈公辞以备位执政，不当私荐一士。收愀然叹息曰：「兴元道远，收本浙人，家贫无力之任，惟有两女，当卖人为婢，庶得赀以行耳。」陈公鄙其言，遽索汤使起，收得汤，三奠于地，而辞去，陈大骇。是时，收将还浙右待阙，已登舟，其日作诗书于船窗云：「西梁万里何时到？争似怀沙入九泉。」是夕，溺死汴水。《东轩笔录》卷五。</li>
</ol>
</div>
<div id="孔嗣宗" class="section level2">
<h2>
<span class="header-section-number">27.63</span> 孔嗣宗<a class="anchor" aria-label="anchor" href="#%E5%AD%94%E5%97%A3%E5%AE%97"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-孔嗣宗-1"></span>
熙宁新法行，督责监司尤切，两浙路张靓、王庭老、潘良器等因阅兵赴妓乐筵席侵夜，皆黜责。又有因借同寮般家而坐计佣者，有作丝鞋而坐剩利者，降斥纷纷。是时孔嗣宗为河北路提点刑狱，求分司而去。嗣宗性滑稽，作启事，叙其意，略曰：「弊屋数椽，聊避风雨；先畴二顷，粗足衣粮。这回自在赴筵，到席不妨听乐。借得王郎佯舅，且免计佣；卖了黑黍新丝，不忧剩利。」盖谓是也。《东轩笔录》卷十一。</li>
</ol>
</div>
<div id="毛-亢" class="section level2">
<h2>
<span class="header-section-number">27.64</span> 毛　亢<a class="anchor" aria-label="anchor" href="#%E6%AF%9B-%E4%BA%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-毛亢-1"></span>
毛亢，两浙人，由进士登第，所至称为能官。后授江左令。洪州有溪曰长溪，其水深数丈，长五十里，彼人尤重溪鱼。溪岁出鱼数千缗，为二李所有，彼人呼为东李、西李家，皆豪常交竞，此溪不为东李家所有，即为西李家所夺，凡数十年，互相争诉，官莫能平其事。一旦，东李诣阙匦函陈状，英庙勅本路定夺，归著明白，不得别致争讼。漕宪持麾下清干使，皆曰非毛亢不可。亢受命。既往，召二李谓之曰：「此溪汝争之近百年矣，若不以券契文字为之据，无所凭也。如有据，多者即与之也。」二李竟取其家所有，致于亢前，堆积莫知其数。命取火𦶟之，乃于状后判曰：「兽生于山，鱼生于水。盖自天然，固非人力。宜与众共，安可独专？」漕使以亢状奏闻，英庙为特改一官。亢由此累历漕宪。《续墨客挥犀》卷九。</li>
</ol>
</div>
<div id="毕仲游" class="section level2">
<h2>
<span class="header-section-number">27.65</span> 毕仲游<a class="anchor" aria-label="anchor" href="#%E6%AF%95%E4%BB%B2%E6%B8%B8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-毕仲游-1"></span>
见张怀素<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E5%BC%A0%E6%80%80%E7%B4%A0-1">1</a>。</li>
</ol>
</div>
<div id="方-资" class="section level2">
<h2>
<span class="header-section-number">27.66</span> 方　资<a class="anchor" aria-label="anchor" href="#%E6%96%B9-%E8%B5%84"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-方资-1"></span>
先子晚官邓州，一日秋风起，思吴中山水，尝信笔作长短句，名《黄鹤引》，遂致仕。其序曰：予生浙东，世业农。总角失所天，稍从里闬儒者游。年十八，婺以充贡。凡八至礼部，始得一青衫。闲关二十年，仕不过县令，擢才南阳教授。绍圣改元，实六十五岁矣。秋风忽起，亟告老于有司，适所愿也。谓同志曰：「仕无补于上下，而退号朝士，婚姻既毕，公私无虞。将买舟放浪江湖中，浮家泛宅，誓以此生，非太平之幸民而何？」因阅阮田曹所制《黄鹤引》，爱其词调清高，寄为一阕，命稚子歌之，以侑樽焉。词曰：「生逢垂拱。不识干戈免田陇。士林书圃终年，庸非天宠。才初阘茸。老去支离何用。浩然归弄。似黄鹤、秋风相送。　尘事塞翁心，浮世庄生梦。漾舟遥指烟波，群山森动。神闲意耸。回首利鞿名鞚。此情谁共。问几许、淋浪春瓮。」《泊宅编》三卷本卷上。</p></li>
<li><p><span id="宋轶十八-方资-2"></span>
见鲍当<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%B2%8D%E5%BD%93-4">4</a>。</p></li>
</ol>
</div>
<div id="黎-錞" class="section level2">
<h2>
<span class="header-section-number">27.67</span> 黎　錞<a class="anchor" aria-label="anchor" href="#%E9%BB%8E-%E9%8C%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-黎錞-1"></span>
吾故人黎錞，字希声，治《春秋》有家法，欧阳文忠公喜之。然为人质木迟缓，刘贡父戏之为「黎子」，以谓指其德，不知果木中真有是也。一日联骑出，闻市人有唱是果鬻之者，大笑，几落马。今吾谪海南，所居有此，霜实累累，然二君皆入鬼录。《东坡志林》卷一。</li>
</ol>
</div>
<div id="练亨甫" class="section level2">
<h2>
<span class="header-section-number">27.68</span> 练亨甫<a class="anchor" aria-label="anchor" href="#%E7%BB%83%E4%BA%A8%E7%94%AB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-练亨甫-1"></span>
练葆光亨甫年八岁，侍伯父出游。葆光以手搔头，伯父戏之曰：「猴悲摸索头。」葆光应声曰：「虎怒纵横步。」又指道傍松曰：「乔松夭矫龙蛇势。」葆光曰：「怪石巉岩虎豹形。」年十四，以所业见王安石。王喜之，呼为小友。《坚瓠己集》卷一。</p></li>
<li><p><span id="宋轶十八-练亨甫-2"></span>
见王安石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%AE%8B%E8%BD%B6%E5%8D%81%E5%85%AD-%E7%8E%8B%E5%AE%89%E7%9F%B3-96">96</a>。</p></li>
<li><p><span id="宋轶十八-练亨甫-3"></span>
均州奏：为本州编管前漳州军事判官练亨甫，逐次与兄练劼、弟练冲甫，往女弟子鲁丽华家逾滥，后收养在宝林院郭和尚房下，令求食。因探见鲁丽华与百姓王尤在店饮酒，唤归寺，殴打鲁丽华致乐。营将申举，已送司理院。《熙丰日历》。</p></li>
</ol>
</div>
<div id="关-澥" class="section level2">
<h2>
<span class="header-section-number">27.69</span> 关　澥<a class="anchor" aria-label="anchor" href="#%E5%85%B3-%E6%BE%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-关澥-1"></span>
关澥，子容推官，才俊而容止不扬。时服中过南徐，客次，见一绯鱼朝士倨坐，关揖而问之。彼疑关为攫徒，因谑关曰：「太子洗马高垂鱼。」良久，复询关。关答以某之官乃是「皇后骑牛低钓鼈」。朝士骇曰：「是何官位？」关笑曰：「且欲与君对偶精切。」《古今事文类聚》别集卷二十。《尧山堂外纪》卷五十六。</li>
</ol>
</div>
<div id="黄嗣徽" class="section level2">
<h2>
<span class="header-section-number">27.70</span> 黄嗣徽<a class="anchor" aria-label="anchor" href="#%E9%BB%84%E5%97%A3%E5%BE%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-黄嗣徽-1"></span>
黄嗣徽少年时，读书有俊声，不幸为后母诉于官，隶军籍。王岐公丞相宣籍得之，闻其识字，使抄书。一日，观宋复古郎中所画山水，使子弟赋诗，嗣徽亦请赋，公颔之。顷刻成一绝句曰：「匣有瑶琴箧有书，栖迟犹未卜吾庐。主人况是丹青手，乞取生涯似画图。」岐公大嗟赏之，及问知曲折，以故人子奏于朝，乞以门客恩泽承务郎特补之。命下之日，暴卒，穷命如此哉！《彦周诗话》。</li>
</ol>
</div>
<div id="龚-程" class="section level2">
<h2>
<span class="header-section-number">27.71</span> 龚　程<a class="anchor" aria-label="anchor" href="#%E9%BE%9A-%E7%A8%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-龚程-1"></span>
叔祖讳程，字信民，刚正自守，不惑于祸福。尝愤圣道不明，欲排异端之学，家不置释、老像，祭祀未尝焚纸钱，儒家甚宗之。自幼读书于南峰山先都官墓庐，攻苦食淡，手未尝释卷。记问精确，经传子史，无不通贯，乡人号为「有脚书厨」。尝题一绝于壁间云：「月度疎棂起更慵，坐听澄照五更钟。却思潮上西兴急，风遶山前万个松。」登熙宁六年进士第。《中吴纪闻》卷三。《吴郡志》卷二十五。《宋诗纪事》卷二十五。</li>
</ol>
</div>
<div id="章辟光" class="section level2">
<h2>
<span class="header-section-number">27.72</span> 章辟光<a class="anchor" aria-label="anchor" href="#%E7%AB%A0%E8%BE%9F%E5%85%89"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶十八-章辟光-1"></span>
〔王〕介甫初参大政，章辟光上言：「岐王、嘉王不宜居禁中，请使出居于外。」太后怒，与上言：「辟光离间兄弟，宜加诛窜。」辟光扬言：「王参政、吕惠卿来教我上此书，今朝廷若深罪我，我终不置此二人者。」惠卿惧，以告介甫。上欲窜辟光于岭南，介甫力营救，止降监当而已。吕献可攻介甫，引辟光之言以闻于上，献可坐罢中丞、知邓州。苏子容当制，曾鲁公召谕之曰：「辟光治平四年上书，当是时介甫犹在金陵，惠卿监杭州酒，安得而教之？」故其制词云：「党小人交搆之言，肆罔上无根之语。」制出，士大夫颇以子容制词为非，子容以鲁公之言告，乃知治平四年辟光所上言他事，非言岐、嘉者也。子容深悔之，尝谓人曰：「介甫虽黜逐我，我怨之不若曾公之深也。」《涑水记闻》卷十五。</li>
</ol>
</div>
<div id="廖-恩" class="section level2">
<h2>
<span class="header-section-number">27.73</span> 廖　恩<a class="anchor" aria-label="anchor" href="#%E5%BB%96-%E6%81%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶十八-廖恩-1"></span>
熙宁间，福建贼廖恩攻剽数郡，杀害捕盗官，东南为之骚然。凡恩所经涉，监司守将皆坐贬徙，其余相连得罪者不可胜计。既乃招降予官，朝廷以其悍勇，颇任使之。一旦，恩至三班院供家状云：「自出身历任以来，并无公私过犯。」有一班行李师益亦同供家状，乃云：「前任信州巡检，为廖恩事勒停。」都下相传以为笑焉。《孔氏谈苑》卷三。</p></li>
<li><p><span id="宋轶十八-廖恩-2"></span>
熙宁中，福建贼廖恩聚群党于山林，招抚久之，方出降。朝廷赦其罪，授右班殿直。既至，有司供脚色一项云：「历任以来，并无公私过犯。」见者无不笑之。《文昌杂录》卷四。《梦溪笔谈》卷二十五。《宋稗类钞》卷二。</p></li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">26</span> 宋人轶事汇编卷十七</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">28</span> 宋人轶事汇编卷十九</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB"><span class="header-section-number">27</span> 宋人轶事汇编卷十八</a></li>
<li><a class="nav-link" href="#%E5%B8%B8-%E7%A7%A9"><span class="header-section-number">27.1</span> 常　秩</a></li>
<li><a class="nav-link" href="#%E9%82%93-%E7%BB%BE"><span class="header-section-number">27.2</span> 邓　绾</a></li>
<li><a class="nav-link" href="#%E6%9D%8E-%E5%AE%9A-1"><span class="header-section-number">27.3</span> 李　定</a></li>
<li><a class="nav-link" href="#%E8%88%92-%E4%BA%B6"><span class="header-section-number">27.4</span> 舒　亶</a></li>
<li><a class="nav-link" href="#%E7%8E%8B%E5%B9%BF%E6%B8%8A"><span class="header-section-number">27.5</span> 王广渊</a></li>
<li><a class="nav-link" href="#%E9%82%93%E6%B6%A6%E7%94%AB"><span class="header-section-number">27.6</span> 邓润甫</a></li>
<li><a class="nav-link" href="#%E9%99%88-%E7%BB%8E"><span class="header-section-number">27.7</span> 陈　绎</a></li>
<li><a class="nav-link" href="#%E7%8E%8B-%E9%99%B6"><span class="header-section-number">27.8</span> 王　陶</a></li>
<li><a class="nav-link" href="#%E7%8E%8B-%E5%AF%94-%E7%8E%8B-%E5%AE%81"><span class="header-section-number">27.9</span> 王　寔　王　宁</a></li>
<li><a class="nav-link" href="#%E5%90%B4%E5%A4%84%E5%8E%9A"><span class="header-section-number">27.10</span> 吴处厚</a></li>
<li><a class="nav-link" href="#%E5%B7%A9-%E7%94%B3"><span class="header-section-number">27.11</span> 巩　申</a></li>
<li><a class="nav-link" href="#%E6%9D%8E%E5%A4%A7%E4%B8%B4"><span class="header-section-number">27.12</span> 李大临</a></li>
<li><a class="nav-link" href="#%E9%83%91-%E7%8D%AC"><span class="header-section-number">27.13</span> 郑　獬</a></li>
<li><a class="nav-link" href="#%E6%96%B9%E5%8B%89%E5%A6%BB%E8%AE%B8%E6%B0%8F"><span class="header-section-number">27.14</span> 方勉妻许氏</a></li>
<li><a class="nav-link" href="#%E7%BD%97-%E6%81%BA"><span class="header-section-number">27.15</span> 罗　恺</a></li>
<li><a class="nav-link" href="#%E5%88%98-%E8%BF%B0"><span class="header-section-number">27.16</span> 刘　述</a></li>
<li><a class="nav-link" href="#%E5%AD%99-%E6%B4%99"><span class="header-section-number">27.17</span> 孙　洙</a></li>
<li><a class="nav-link" href="#%E9%92%B1%E5%85%AC%E8%BE%85"><span class="header-section-number">27.18</span> 钱公辅</a></li>
<li><a class="nav-link" href="#%E9%83%91-%E4%BE%A0"><span class="header-section-number">27.19</span> 郑　侠</a></li>
<li><a class="nav-link" href="#%E9%B2%9C%E4%BA%8E%E4%BE%81"><span class="header-section-number">27.20</span> 鲜于侁</a></li>
<li><a class="nav-link" href="#%E5%AD%99-%E8%A7%89"><span class="header-section-number">27.21</span> 孙　觉</a></li>
<li><a class="nav-link" href="#%E5%94%90-%E5%9D%B0"><span class="header-section-number">27.22</span> 唐　坰</a></li>
<li><a class="nav-link" href="#%E6%9D%A8-%E7%BB%98"><span class="header-section-number">27.23</span> 杨　绘</a></li>
<li><a class="nav-link" href="#%E7%8E%8B%E6%B0%B8%E5%B9%B4"><span class="header-section-number">27.24</span> 王永年</a></li>
<li><a class="nav-link" href="#%E7%8E%8B-%E6%B1%BE"><span class="header-section-number">27.25</span> 王　汾</a></li>
<li><a class="nav-link" href="#%E9%AB%98%E9%81%B5%E8%A3%95"><span class="header-section-number">27.26</span> 高遵裕</a></li>
<li><a class="nav-link" href="#%E5%BE%90-%E7%A6%A7"><span class="header-section-number">27.27</span> 徐　禧</a></li>
<li><a class="nav-link" href="#%E5%A7%9A%E7%A6%8F%E8%BF%9B"><span class="header-section-number">27.28</span> 姚福进</a></li>
<li><a class="nav-link" href="#%E5%A7%9A-%E9%BA%9F"><span class="header-section-number">27.29</span> 姚　麟</a></li>
<li><a class="nav-link" href="#%E5%A7%9A-%E9%9B%84"><span class="header-section-number">27.30</span> 姚　雄</a></li>
<li><a class="nav-link" href="#%E6%A1%91-%E6%B9%9C"><span class="header-section-number">27.31</span> 桑　湜</a></li>
<li><a class="nav-link" href="#%E5%AE%8B%E5%AE%88%E7%BA%A6"><span class="header-section-number">27.32</span> 宋守约</a></li>
<li><a class="nav-link" href="#%E5%88%98%E8%88%9C%E5%8D%BF"><span class="header-section-number">27.33</span> 刘舜卿</a></li>
<li><a class="nav-link" href="#%E9%9F%A9%E5%AD%98%E5%AE%9D"><span class="header-section-number">27.34</span> 韩存宝</a></li>
<li><a class="nav-link" href="#%E7%8E%8B%E4%B8%AD%E6%AD%A3-%E6%9D%8E%E8%88%9C%E4%B8%BE"><span class="header-section-number">27.35</span> 王中正　李舜举</a></li>
<li><a class="nav-link" href="#%E5%88%98-%E5%87%A0"><span class="header-section-number">27.36</span> 刘　几</a></li>
<li><a class="nav-link" href="#%E5%88%98-%E5%BF%B1"><span class="header-section-number">27.37</span> 刘　忱</a></li>
<li><a class="nav-link" href="#%E6%BB%95%E5%85%83%E5%8F%91"><span class="header-section-number">27.38</span> 滕元发</a></li>
<li><a class="nav-link" href="#%E8%AE%B8-%E5%87%A0"><span class="header-section-number">27.39</span> 许　几</a></li>
<li><a class="nav-link" href="#%E6%B2%88-%E6%8B%AC"><span class="header-section-number">27.40</span> 沈　括</a></li>
<li><a class="nav-link" href="#%E7%8E%8B-%E6%B3%B0"><span class="header-section-number">27.41</span> 王　泰</a></li>
<li><a class="nav-link" href="#%E7%A8%8B%E5%B8%88%E5%AD%9F"><span class="header-section-number">27.42</span> 程师孟</a></li>
<li><a class="nav-link" href="#%E5%8D%A2-%E7%A7%89"><span class="header-section-number">27.43</span> 卢　秉</a></li>
<li><a class="nav-link" href="#%E5%88%98-%E5%BA%A0"><span class="header-section-number">27.44</span> 刘　庠</a></li>
<li><a class="nav-link" href="#%E7%8E%8B%E5%B1%85%E5%8D%BF"><span class="header-section-number">27.45</span> 王居卿</a></li>
<li><a class="nav-link" href="#%E9%A9%AC-%E9%BB%98"><span class="header-section-number">27.46</span> 马　默</a></li>
<li><a class="nav-link" href="#%E9%A9%AC-%E7%BA%AF"><span class="header-section-number">27.47</span> 马　纯</a></li>
<li><a class="nav-link" href="#%E6%9D%8E-%E7%A8%B7"><span class="header-section-number">27.48</span> 李　稷</a></li>
<li><a class="nav-link" href="#%E6%9D%8E-%E5%AF%9F"><span class="header-section-number">27.49</span> 李　察</a></li>
<li><a class="nav-link" href="#%E6%9D%9C-%E5%B8%B8"><span class="header-section-number">27.50</span> 杜　常</a></li>
<li><a class="nav-link" href="#%E6%B1%9F%E5%85%AC%E8%91%97"><span class="header-section-number">27.51</span> 江公著</a></li>
<li><a class="nav-link" href="#%E4%B9%94%E6%89%A7%E4%B8%AD"><span class="header-section-number">27.52</span> 乔执中</a></li>
<li><a class="nav-link" href="#%E6%9D%8E%E5%8D%97%E5%85%AC"><span class="header-section-number">27.53</span> 李南公</a></li>
<li><a class="nav-link" href="#%E6%B1%AA%E8%BE%85%E4%B9%8B"><span class="header-section-number">27.54</span> 汪辅之</a></li>
<li><a class="nav-link" href="#%E8%93%9D-%E4%B8%9E"><span class="header-section-number">27.55</span> 蓝　丞</a></li>
<li><a class="nav-link" href="#%E7%AB%A0-%E5%B2%B5"><span class="header-section-number">27.56</span> 章　岵</a></li>
<li><a class="nav-link" href="#%E5%88%98-%E5%BD%9D"><span class="header-section-number">27.57</span> 刘　彝</a></li>
<li><a class="nav-link" href="#%E7%8E%8B%E5%BB%B6%E7%A6%A7"><span class="header-section-number">27.58</span> 王延禧</a></li>
<li><a class="nav-link" href="#%E4%BE%AF%E5%8F%94%E7%8C%AE"><span class="header-section-number">27.59</span> 侯叔献</a></li>
<li><a class="nav-link" href="#%E9%99%88-%E8%BD%A9"><span class="header-section-number">27.60</span> 陈　轩</a></li>
<li><a class="nav-link" href="#%E5%BE%90%E5%B8%88%E9%97%B5"><span class="header-section-number">27.61</span> 徐师闵</a></li>
<li><a class="nav-link" href="#%E8%83%A1-%E6%94%B6"><span class="header-section-number">27.62</span> 胡　收</a></li>
<li><a class="nav-link" href="#%E5%AD%94%E5%97%A3%E5%AE%97"><span class="header-section-number">27.63</span> 孔嗣宗</a></li>
<li><a class="nav-link" href="#%E6%AF%9B-%E4%BA%A2"><span class="header-section-number">27.64</span> 毛　亢</a></li>
<li><a class="nav-link" href="#%E6%AF%95%E4%BB%B2%E6%B8%B8"><span class="header-section-number">27.65</span> 毕仲游</a></li>
<li><a class="nav-link" href="#%E6%96%B9-%E8%B5%84"><span class="header-section-number">27.66</span> 方　资</a></li>
<li><a class="nav-link" href="#%E9%BB%8E-%E9%8C%9E"><span class="header-section-number">27.67</span> 黎　錞</a></li>
<li><a class="nav-link" href="#%E7%BB%83%E4%BA%A8%E7%94%AB"><span class="header-section-number">27.68</span> 练亨甫</a></li>
<li><a class="nav-link" href="#%E5%85%B3-%E6%BE%A5"><span class="header-section-number">27.69</span> 关　澥</a></li>
<li><a class="nav-link" href="#%E9%BB%84%E5%97%A3%E5%BE%BD"><span class="header-section-number">27.70</span> 黄嗣徽</a></li>
<li><a class="nav-link" href="#%E9%BE%9A-%E7%A8%8B"><span class="header-section-number">27.71</span> 龚　程</a></li>
<li><a class="nav-link" href="#%E7%AB%A0%E8%BE%9F%E5%85%89"><span class="header-section-number">27.72</span> 章辟光</a></li>
<li><a class="nav-link" href="#%E5%BB%96-%E6%81%A9"><span class="header-section-number">27.73</span> 廖　恩</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-26.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
