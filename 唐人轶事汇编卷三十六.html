<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>87 唐人轶事汇编卷三十六 | 历史上的一些人</title>
<meta name="author" content="林峰">
<meta name="description" content="87.1 韩熙载  韩熙载举进士，投书李鼎，曰：「钓大鳌者，不投取鱼之饵；断长鲸者，焉用割鸡之刀。」又云：「腰有劒而袖有锤，口有舌而手有笔。」《南唐野史》（《类说》二七）。...">
<meta name="generator" content="bookdown 0.26 with bs4_book()">
<meta property="og:title" content="87 唐人轶事汇编卷三十六 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="87.1 韩熙载  韩熙载举进士，投书李鼎，曰：「钓大鳌者，不投取鱼之饵；断长鲸者，焉用割鸡之刀。」又云：「腰有劒而袖有锤，口有舌而手有笔。」《南唐野史》（《类说》二七）。...">
<meta name="twitter:card" content="summary">
<meta name="twitter:title" content="87 唐人轶事汇编卷三十六 | 历史上的一些人">
<meta name="twitter:description" content="87.1 韩熙载  韩熙载举进士，投书李鼎，曰：「钓大鳌者，不投取鱼之饵；断长鲸者，焉用割鸡之刀。」又云：「腰有劒而袖有锤，口有舌而手有笔。」《南唐野史》（《类说》二七）。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷三十六" class="section level1" number="87">
<h1>
<span class="header-section-number">87</span> 唐人轶事汇编卷三十六<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD"><i class="fas fa-link"></i></a>
</h1>
<div id="韩熙载" class="section level2" number="87.1">
<h2>
<span class="header-section-number">87.1</span> 韩熙载<a class="anchor" aria-label="anchor" href="#%E9%9F%A9%E7%86%99%E8%BD%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-韩熙载-1"></span>
韩熙载举进士，投书李鼎，曰：「钓大鳌者，不投取鱼之饵；断长鲸者，焉用割鸡之刀。」又云：「腰有劒而袖有锤，口有舌而手有笔。」《南唐野史》（《类说》二七）。</p></li>
<li><p><span id="唐轶三十六-韩熙载-2"></span>
李丞相谷与韩熙载少同砚席，分携结约于河梁曰：「各以才命选其主。」广顺中，谷仕周为中书侍郎、平章事；熙载事江南李先主为光政殿学士承旨。二公书问不绝，熙载戏贻谷书曰：「江南果相我，长驱以定中原。」谷答熙载云：「中原苟相我，下江南如探囊中物尔。」后果作相，亲征江南，赖熙载卒已数岁。先是，朝廷遣陶谷使江南，以假书为名，实使觇之。李相密遗熙载书曰：「吾之名从五柳公，骄而喜奉，宜善待之。」至，果尔容色凛然，崖岸高峻，燕席谈笑，未尝启齿。熙载谓所亲曰：「吾辈緜历久矣，岂烦至是耶？观秀实公，字也。非端介正人，其守可隳，诸君请观。」因令留宿，俟写六朝书毕，馆泊半年。熙载遣歌人秦弱兰者，诈为驿卒之女以中之。弊衣竹钗，旦暮拥帚洒扫驿庭，兰之容止，宫掖殆无。五柳乘隙因询其迹，兰曰：「妾不幸夫亡无归，托身父母，即守驿翁妪是也。」情既渎，失「慎独」之戒，将行翌日，又以一阙赠之。后数日，醼于澄心堂，李中主命玻璃巨钟满酌之，谷毅然不顾，威不少霁。出兰于席，歌前阙以侑之，谷惭笑捧腹，簪珥几委，不敢不釂，釂罢复灌，几类漏巵，倒载吐茵，尚未许罢。后大为主礼所薄，还朝日，止遣数小吏携壶浆薄饯于郊。迨归京，鸾胶之曲已喧，陶因是竟不大用。其词《春光好》云：「好因缘，恶因缘，奈何天，只得邮亭一夜眠？别神仙。　　琵琶拨尽相思调，知音少，待得鸾胶续断弦，是何年？」《玉壶清话》四。马令《南唐书》一三。《十国春秋》二八。</p></li>
<li><p><span id="唐轶三十六-韩熙载-3"></span>
初，熙载自以羁旅被遇，思展布支体，以报人主。内念报国之意，莫急于人材，于是大开门馆，延纳隽彦。凡占一伎一能之士，无不加意收采，唯恐不及。虽久病疲苶，亦不废接对。至诚奖进后辈，乃其天性。每得一文笔，手自缮写，展转爱玩，至其纸生毛，犹不忍遽舍。后房蓄声妓，皆天下妙绝，弹丝吹竹，清歌艳舞之观，所以娱侑宾客者，皆曲臻其极。是以一时豪杰，如萧俨、江文蔚、常梦锡、冯延巳、冯延鲁、徐铉、徐锴、潘佑、舒雅、张洎之徒，举集其门。熙载又长于剧谈，与相反复论难，多深切当世之务。故熙载每有表疏论列，闻听翕然以为当惬。《钓矶立谈》。马令《南唐书》一三。《十国春秋》二八。</p></li>
<li><p><span id="唐轶三十六-韩熙载-4"></span>
韩熙载字叔言，事江南三主，时谓之神仙中人。风彩照物，每纵辔春城秋苑，人皆随观，谈笑则听者忘倦。审音能舞，善八分及画，笔皆冠绝。简介不屈，举朝未尝拜一人。每献替，多嘉纳。吉凶仪制不如式者，随事稽正。制诰典雅，有元和之风。屡欲相之，为宋齐丘深忌，终不进用。陈觉以福州之败，齐丘庇之，特赦不诛。熙载上疏廷争必请寘法，齐丘益怒，诬以纵酒少检，贬和州司马，其实平生不饮。璟觉其谮，非久召还。《湘山野录》下。《钓矶立谈》。《十国春秋》二八。《南唐拾遗记》。</p></li>
<li><p><span id="唐轶三十六-韩熙载-5"></span>
见李煜<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%9D%8E%E7%85%9C-3">3</a>。</p></li>
<li><p><span id="唐轶三十六-韩熙载-6"></span>
后主即位，颇疑北人，往往赐死。熙载惧祸，肆情坦率，破财货售乐妓以百数。月俸至，散与妓女，一无所有。既而不能给，遂衣敝缕作瞽者，持独弦琴，俾门生舒雅执板，随房歌舞求焉，以足日膳，旦暮不禁。其出入窃与诸生滛杂，熙载过之，笑曰：「不敢阻兴而已。」……时谓北齐徐之才无以过之。月入不供，遂表后主曰：「家无盈日之储，野乏百金之产，仲尼蔬食，平仲肫肩，亦未之如也。今商飚已至，寒色渐加，挟纩授衣，未知何以？」后主批云：「熙载咄咄，意要出钱，支分破除，广引妓路。如云临川一使，币帛轻怯，措大无失也。且日俸五十余千，谓之不足，则竭国家之产，不过养得百十个措大尔。」乃赐内库绵绢充时服。自是多不赴朝，为左右所弹，分司南都。上表乞住，曰：「诸佛慈悲，常容悔过，宣尼圣哲，亦许自新。臣无横草之功，有滔天之罪，羸形虽在，壮节全消，满船稚子、婴儿，尽室行啼坐哭。劲风孤烛，病身那得长存；万水千山，回首不堪永诀。」后主又批云：「既无迁善之心，遂掇自贻之咎。表陈悔过，览之怆然，可得许本职在阙下。」《江南野录》（《类说》一八）。《南唐近事》。《邵氏闻见后录》一八。《缃素杂记》（《苕溪渔隐丛话》前集四〇）。《癸辛杂识》前集。</p></li>
<li><p><span id="唐轶三十六-韩熙载-7"></span>
韩熙载北人，仕江南，致位通显。不防闲婢妾，有北齐徐之才风。侍儿往往私客，客赋诗有云「最是五更留不住，向人枕畔著衣裳」之句，熙载亦不介意。《南唐近事》。《江南野录》（《类说》一八）。《诚斋杂记》上。</p></li>
<li><p><span id="唐轶三十六-韩熙载-8"></span>
韩熙载家过纵姬侍，第侧建横窗，络以丝绳，为观觇之地。初惟市物，后或调戏赠与，所欲如意。时人目为「自在窗」。《清异录》下。</p></li>
<li><p><span id="唐轶三十六-韩熙载-9"></span>
熙载畜女乐四十余人，不加检束，恣其出入，与宾客聚杂。后主累欲相之，而恶其如此，乃左授右庶子，分司于外。入朝辞，复上表，乞住阙下。……表上未报，于是尽出群婢，使之即散。后主乃喜，遂以为秘书监。群婢俄集如初。后主笑曰：「吾于今乃知卿之心矣。」马令《南唐书》一三。陆游《南唐书》一二。《十国春秋》二八。</p></li>
<li><p><span id="唐轶三十六-韩熙载-10"></span>
韩熙载，本青社人。五代之乱，渡江投先主。累官中书侍郎。多置女仆，昼夜歌舞，客至杂坐。熙载谒僧德明曰：「吾为此行，正欲避国家入相之命。」僧曰：「何故避之？」曰：「中原常虎视于此，一旦真主出，弃甲不暇。吾不能为千古笑端。」《见闻录》（《类说》一九）。陆游《南唐书》一二。</p></li>
<li><p><span id="唐轶三十六-韩熙载-11"></span>
韩熙载仕江南，官至诸行侍郎。晚年不羁，女仆百人。每延请宾客，而先令女仆与之相见。或调戏，或殴击，或加以争夺靴笏，无不曲尽，然后熙载始缓步而出，习以为常。复有医人及烧炼僧数辈，每来无不升堂入室，与女仆等杂处。伪主知之，虽怒，以其大臣，不欲直指其过，因命待诏画为图以赐之，使其自愧。而熙载视之安然。《五代史补》五。</p></li>
<li><p><span id="唐轶三十六-韩熙载-12"></span>
见顾闳中<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E9%A1%BE%E9%97%B3%E4%B8%AD-1">1</a>。</p></li>
<li><p><span id="唐轶三十六-韩熙载-13"></span>
见陈致雍<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E9%99%88%E8%87%B4%E9%9B%8D-1">1</a>。</p></li>
<li><p><span id="唐轶三十六-韩熙载-14"></span>
〔韩熙载〕广纳儒生，苟有才艺，必延致门下。以舒雅之徒为门生高第，几数十辈。由是所用之资，月入不供。及奉使临川，借官钱三十万，所司以月俸预纳。熙载上书诉之，云「家无盈日之厨，野乏百金之产」。累数百言。后主批其奏云：「言伪而辩，古人恶之。熙载俸有常秩，锡赉尚优，而谓厨无盈日，无乃过欤？」命有司放免逐月所刻料钱，仍赐内库绢百疋、绵千两，以充时服。马令《南唐书》一三。</p></li>
<li><p><span id="唐轶三十六-韩熙载-15"></span>
见舒雅<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E8%88%92%E9%9B%85-1">1</a>。</p></li>
<li><p><span id="唐轶三十六-韩熙载-16"></span>
晚年奉贡入梁京，绝知旧，题壁云：「未到故乡时，将谓故乡好。及至亲得归，争如身不到。目前相识无一人，出入空伤我怀抱。风雨萧萧旅馆秋，归来窗下和衣倒。梦中忽到江南路，寻得京中旧居处。桃脸蛾眉笑出门，争向门前拥将去。」……或问：「江南何不食剥皮羊？」熙载曰：「江南地产罗绮故耳。」时皆不喻，熙载去乃悟，追之不及。《江南野录》（《类说》一八）。又《诗话总龟》前集二四引。马令《南唐书》一三。</p></li>
<li><p><span id="唐轶三十六-韩熙载-17"></span>
见李煜<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%9D%8E%E7%85%9C-42">42</a>。</p></li>
<li><p><span id="唐轶三十六-韩熙载-18"></span>
后主即位，适会朱元反叛，颇有疑北客之意，唯待熙载不衰。又熙载曾将命大朝，留不得遣，有诗题馆中曰：「我本江北人，去作江南客。还至江北时，举目无相识。清风吹我寒，明月为谁白？不如归去来，江南有人忆。」时宰见而悯之，为白天子，遣还。以此之故，嫌疑不及，然熙载内亦不自安，因弥事荒䜩，殆于废日。俸禄之数，不得充其用。及身没之日，后主痛惜曰：「天夺吾良臣何速也？遂不爰立。」顾左右曰：「今将赠熙载以平章事，前代尝有此例否？」或对曰：「刘穆之赠开府仪同三司，即其例也。」后主即日出手书，诏赠以平章事。追谥曰文靖，葬于梅岭冈谢安墓侧。江南人臣恩礼，少有其比。《钓矶立谈》。马令《南唐书》一三。陆游《南唐书》一二。</p></li>
<li><p><span id="唐轶三十六-韩熙载-19"></span>
柳宣为监察御史，居韩熙载门下。韩以帷箔不修，谪授太子右庶子，分司南都。议者疑柳宣上言，宣无以自明，乃上章雪熙载事。后主叱曰：「尔不是魏征，频好直言。」宣曰：「臣非魏征，陛下亦非太宗。」韩熙载上表，其略云：「无横草之功，可裨于国；有滔天之罪，自累其身。」又「老妻伏枕以呻吟，稚子环床而号泣。三千里外，送孤客以何之？一叶舟中，泛病身而前去」。遂免南行。后卧疾，终于城南戚家山南，后主赐衾被以殓，赠同平章事。所司以为无赠宰相之故事，后主曰：「当自我始。」徐铉祭文，所谓「黔妻之衾，赐从御府；季子之印，佩入泉扃」。《江表志》下。《江南余载》下。</p></li>
<li><p><span id="唐轶三十六-韩熙载-20"></span>
后主屡欲相之，但患其疏简。既卒，愈痛之，谓近臣曰：「吾讫不得相熙载，今将赠以平章事，有此典故否？」或对曰：「昔刘穆之赠开府仪同三司。」乃援此制，谥文靖。主遣人选葬陇，曰：「惟须山峰秀绝，灵仙胜境，或与古贤邱表相近，使为泉台雅游。」果选得梅子岗谢安墓侧。命集贤殿学士徐锴集遗文，藏之书殿。《玉壶清话》一〇。《十国春秋》二八。</p></li>
<li><p><span id="唐轶三十六-韩熙载-21"></span>
韩熙载后迁中书侍郎，赴宴，见园子裹红抹额，引数十宫奴，皆名色，乃叹曰：「此职也，好以中书侍郎兼之。」熙载少尝服术，忌桃李。后主内宴，俱赐侍臣，熙载不得已，遂食数颗。至是夕，泻出十数术人，长寸余而卒。《江南野录》（《类说》一八）。</p></li>
<li><p><span id="唐轶三十六-韩熙载-22"></span>
初，熙载尝使周。及归，元宗历问周之将相，熙载曰：「赵点检顾视非常，殆难测也。」及太祖受禅，人服其识。陆游《南唐书》一二。《十国春秋》二八。</p></li>
<li><p><span id="唐轶三十六-韩熙载-23"></span>
韩熙载初知贡举，人皆以为巨题。熙载自赋诗五首，旦示诸生，皆有可观。及著《格言》五十余篇，时辈罕及。诱掖后进，号韩夫子。性好谑浪，有投贽荒恶者，使妓炷艾熏之。俟来，嗔曰：「子之卷轴，何多艾气也。」《江南野录》（《类说》一八）。《南唐拾遗记》。</p></li>
<li><p><span id="唐轶三十六-韩熙载-24"></span>
中原使至，熙载接伴，绐曰：「老夫窃观吾子音容气貌，一若先德，况忝世旧，故不可跪。」使者因拜之。马令《南唐书》一三。</p></li>
<li><p><span id="唐轶三十六-韩熙载-25"></span>
魏明好作诗，词多而不格。尝携近诗诣韩熙载，韩托以病目，请置几案徐览。明曰：「侍郎目昏，请自为吟之。」韩曰：「耳聋加剧，切忌不闻。」《南唐近事》（《类说》二一）。《善谑集》（张本《说郛》六五）。</p></li>
<li><p><span id="唐轶三十六-韩熙载-26"></span>
熙载才名远布，四方建碑表者皆载金帛求为之文。马令《南唐书》一三。陆游《南唐书》一二。《十国春秋》二八。</p></li>
<li><p><span id="唐轶三十六-韩熙载-27"></span>
见宋齐丘<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%94%90%E8%BD%B6%E4%B8%89%E5%8D%81%E4%BA%94-%E5%AE%8B%E9%BD%90%E4%B8%98-34">34</a>。</p></li>
<li><p><span id="唐轶三十六-韩熙载-28"></span>
严仆射续以位高寡学，为时所鄙。又江文蔚尝作《蟹赋》讥续，略曰：「外视多足，中无寸肠。」又有「口里雌黄，每失途于相沫；胸中戈甲，尝聚众以横行」之句。续深赧之，强自激昂。以熙载有才名，固请撰其父神道碑，欲苟称誉，取信于人。以珍货几万缗，仍辍未胜衣一歌鬟质冠洞房者，为濡毫之赠，意其获盼，必可深讽。熙载纳赠受姬，遂纳其请。文既成，但叙谱裔、品秩及薨葬褒赠之典而已，无点墨道及续之事业者。续嫌之，封还，尚冀其改窜。熙载亟以向所赠及歌姬悉还之，临登车，止写一阕于泥金双带曰：「风柳摇摇无定枝，阳台云雨梦中归。他年蓬岛音尘断，留取樽前旧舞衣。」《湘山野录》下。《南唐野史》（《类说》二七）。《古今诗话》（《诗话总龟》前集一七）。马令《南唐书》一三。《十国春秋》二八。</p></li>
<li><p><span id="唐轶三十六-韩熙载-29"></span>
韩熙载留心翰墨，四方胶煤，多不合意。延歙匠朱逢于书馆傍烧墨供用，命其所曰「化松堂」。墨又曰「玄中子」，又自名「麝香月」，匣而宝之。熙载死，妓妾携去，了无存者。《清异录》下。《墨史》上。《南唐拾遗记》。</p></li>
<li><p><span id="唐轶三十六-韩熙载-30"></span>
韩熙载在江南造轻纱帽，匠帽者谓为转君轻格。《清异录》下。《南唐拾遗记》。</p></li>
<li><p><span id="唐轶三十六-韩熙载-31"></span>
江南紫微郎熙载酷好鳗，庖人私语曰：「韩中书一命二鳗。」《清异录》上。</p></li>
<li><p><span id="唐轶三十六-韩熙载-32"></span>
对花焚香有风味。味相和者，其臭殊妙。木犀宜龙脑，酴醿宜沈水，兰宜四绝，含笑宜麝，薝卜宜檀。韩熙载著《五宜说》。《南唐拾遗记》。</p></li>
<li><p><span id="唐轶三十六-韩熙载-33"></span>
见韩愈<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E9%9F%A9%E6%84%88-39">39</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%94%90%E8%BD%B6%E4%BA%8C%E5%8D%81-%E9%9F%A9%E6%84%88-40">40</a>。</p></li>
</ol>
</div>
<div id="徐-锴" class="section level2" number="87.2">
<h2>
<span class="header-section-number">87.2</span> 徐　锴<a class="anchor" aria-label="anchor" href="#%E5%BE%90-%E9%94%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-徐锴-1"></span>
锴四岁而孤，母方教铉就学，未暇及锴。锴自能知书。稍长，文词与铉齐名。陆游《南唐书》五。《十国春秋》二八。</p></li>
<li><p><span id="唐轶三十六-徐锴-2"></span>
徐锴字楚金，年十余岁，群从宴集，分题赋诗，令为《秋词》，援笔立成。其略曰：「井梧分堕砌，塞雁远横空。雨久莓苔紫，霜浓薜荔红。」《诗史》（《诗话总龟》前集二）。</p></li>
<li><p><span id="唐轶三十六-徐锴-3"></span>
徐锴为虞部员外郎，专掌集贤院，由此锐意群籍，不复问家事。尝言：「集贤院即是吾家。」指所居曰：「此寄宿之所尔。」《九国志》（《职官分纪》一五）。</p></li>
<li><p><span id="唐轶三十六-徐锴-4"></span>
江南二徐，大儒也。后主政王六岁时，戏佛像前，有大琉璃缾为猫所触，判然坠地，因惊得疾薨。锴为王墓志，两日矣，铉曰：「受命撰文，当早为之。」锴曰：「文意虽不引猫儿事，此故实兄颇记否？」铉因取纸笔，数疏之，不过二十事。锴曰：「都未也。适已忆七十余事。」铉曰：「弟今大能记。」明旦，又云：「夜来复得数事。」兄抚掌而已。《野说》（张本《说郛》四〇）。《雁门野说》（陶本《说郛》二四）。《南唐拾遗记》。　案：政王，陶本《说郛》作「歧王」。</p></li>
<li><p><span id="唐轶三十六-徐锴-5"></span>
徐锴仕江左，至中书舍人，尤嗜学该博，领集贤学士，校秘书。时吴淑为校理，古乐府中有「掺」字者，淑多改为「操」，盖章草之变。锴曰：「非可以一例。若《渔阳掺》者，音七鉴反，三檛鼓也。祢衡作《渔阳三檛鼓》，歌词云：『边城晏开渔阳掺，黄尘萧萧白日暗。』」淑叹服之。又尝召对于清暑阁，阁前地悉布塼，经雨，草生缝中，后主曰：「累遣薙去，雨润复生。」锴曰：「《吕氏春秋》云：『桂枝之下无杂木』，盖桂味辛螫故也。」后主令于医院取桂屑数斗，匀布缝中，经宿草尽死。其博物多识如此。尝欲注李商隐《樊南集》，悉知其用事所出。有代王茂元檄刘稹书云：「丧见跻陵，飞走之期既绝；投戈散地，灰钉之望斯穷。」独恨不知灰钉事。乃后汉杜笃《论都赋》云：「焚康居，灰珍奇，椎鸣镝，钉鹿蠡。」商隐之雕篆如此。《杨文公谈苑》（《宋朝事实类苑》四〇）。又《类说》五三、《诗话总龟》前集二、《苕溪渔隐丛话》后集一四、《能改斋漫录》三引。《南唐拾遗记》。</p></li>
<li><p><span id="唐轶三十六-徐锴-6"></span>
徐锴撰《义门陈氏书堂记》，有「男女长幼以属会」之辞。既已授之，又密令写碑人自于末添一「食」字。或问其故，锴曰：「非食无以义聚。欲以此一字为陈氏子孙之诫耳。」《江南余载》下。</p></li>
<li><p><span id="唐轶三十六-徐锴-7"></span>
徐锴以屯田郎中知制诰，久次当迁中书舍人，而宰相游简言每抑之。锴遂诣简言，简言从容曰：「以君之才地，何止舍人。但兄弟竝居清要，物忌太甚。请少缓之，使众称淹恤，进固未晚。」锴颇怏怏。简言徐出妓佐酒叠唱，歌辞皆锴所制，锴乃大喜起谢。归以告兄铉，铉曰：「汝乃为数阕歌换中书舍人耶？」《江南余载》上。陆游《南唐书》五。《十国春秋》二八。</p></li>
<li><p><span id="唐轶三十六-徐锴-8"></span>
锴著《质论》十余篇，后主札批其首。后主文集，复命锴为序。君臣上下，互为贲饰，儒者荣之。锴以开宝八年卒于金陵围城中。卒之逾月，南唐亡。马令《南唐书》一四。</p></li>
<li><p><span id="唐轶三十六-徐锴-9"></span>
锴凡四知贡举，号得人。后主裒所制文，命为之序，士以为荣。锴酷嗜读书，隆寒烈暑，未尝少辍。后主尝得《周载》、《齐职仪》，江东初无此书，人无知者，以访锴，一一条对，无所遗忌，其博记如此，既久处集贤，朱黄不去手，非暮不出。少精小学，故所讐书尤审谛。每指其家语人曰：「吾惟寓宿于此耳。」江南藏书之盛，为天下冠，锴力居多。后主尝叹曰：「群臣勤其官皆如徐锴在集贤，吾何忧哉。」李穆来使，见铉及锴，叹曰：「二陆之流也。」尝夜直，召对论天下事，因及用人才行孰先，后主曰：「多难当先才。」锴曰：「有人才如韩、彭而无行，陛下敢以十万兵付之乎？」后主称善。时国势日削，锴忧愤郁郁得疾，谓家人曰：「吾今乃免为俘虏矣。」开宝七年七月卒，年五十五。赠礼部侍郎，谥曰文。著《说文通释》、《方舆记》、《古今国典》、《赋苑》、《岁时广记》及他文章，凡数百卷。锴卒逾年，江南见讨。比国破，其遗文多散逸者。陆游《南唐书》五。《十国春秋》二八。</p></li>
<li><p><span id="唐轶三十六-徐锴-10"></span>
见郭昭庆<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E9%83%AD%E6%98%AD%E5%BA%86-1">1</a>。</p></li>
<li><p><span id="唐轶三十六-徐锴-11"></span>
徐常侍铉自江南归朝，历右散骑常侍，贬靖难军行军司马，而卒于邠州。铉无子，其弟锴有后，居金陵摄山前开茶肆，号徐十郎，有铉、锴诰勅，备存甚多。客尝过，求观之，有自江南入宋初授官诰，云：「归明人伪银青光禄大夫守太子率更令」云云。《南唐拾遗记》。</p></li>
</ol>
</div>
<div id="高-越" class="section level2" number="87.3">
<h2>
<span class="header-section-number">87.3</span> 高　越<a class="anchor" aria-label="anchor" href="#%E9%AB%98-%E8%B6%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-高越-1"></span>
高越，燕人也。将举进士，文价蔼然，器宇森挺，时人无出其右者。鄂帅李公贤之，待以殊礼，将妻以爱女。越窃谕其意，因题《鹰》一绝，书于屋壁，云：「雪爪星眸众鸟归，摩天专待振毛衣。虞人莫谩张罗网，未肯平原浅草飞。」遂不告而去。后为范阳王卢文纳之为婿，与王南归烈祖，累居清显。终礼部侍郎。江文蔚俱以词赋著名，故江南士人言体物者，以江、高为称首焉。《南唐近事》。《江南余载》。《唐诗纪事》七一。</p></li>
<li><p><span id="唐轶三十六-高越-2"></span>
高越，燕人也。少举进士，清警有才思，文价蔼于北土。时威武军节度使卢文进，有女美而慧，善属文，时称女学士。越闻而慕焉，往谒文进，文进以妻之。晋高祖即位，文进南奔，越与之俱来。初投鄂帅张宣，久不见知，越以《鹰》诗诮之曰：「晴空不碍摩天翮，未肯平原浅草飞。」遂至广陵，烈祖爱其词学。马令《南唐书》一三。陆游《南唐书》九。《十国春秋》二八。</p></li>
</ol>
</div>
<div id="高-远" class="section level2" number="87.4">
<h2>
<span class="header-section-number">87.4</span> 高　远<a class="anchor" aria-label="anchor" href="#%E9%AB%98-%E8%BF%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-高远-1"></span>
江南李氏取湖南，百官皆贺，起居郎高远曰：「我乘楚乱，取之甚易，观诸将之才，但恐守之甚难尔。」以边镐守之，后果失之。《续世说》四。陆游《南唐书》九。《十国春秋》二八。　案：马令《南唐书》一三载此为高越事。</li>
</ol>
</div>
<div id="汤-悦" class="section level2" number="87.5">
<h2>
<span class="header-section-number">87.5</span> 汤　悦<a class="anchor" aria-label="anchor" href="#%E6%B1%A4-%E6%82%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-汤悦-1"></span>
汤悦仕吴，为秘校，主受禅，用为学士。一日，谓悦曰：「近觉卿神彩明焕，精芒中发，得非有异遇乎？」悦不敢隐，曰：「臣数日前，夙兴颒面，流星坠盆中，惊异之际，将掬之，星飞入口，余无他遇。」主曰：「卿之贵异，他日无比者。」果事三朝。后归朝为太子詹事。八十余卒。《玉壶清话》九。</p></li>
<li><p><span id="唐轶三十六-汤悦-2"></span>
汤悦，其先陈州西华人，父殷文圭，唐末有才名。悦本名崇义，仕南唐为宰相，建隆初避宣祖庙讳，改姓汤。悦尝撰扬州孝先寺碑，世宗亲征淮南，驻驿于寺，读其文赏叹之。及画江请平，元宗使悦入贡，世宗待之加礼。自淮上用兵，凡书檄教诰皆出于悦，特为典赡，切于事情。世宗每览江左章奏，形于嗟重。后仕皇朝，奉太宗皇帝𠡠，撰《江南录》十卷，自言有陈寿史体。马令《南唐书》二三。《杨文公谈苑》（《宋朝事实类苑》四〇）。《十国春秋》二八。</p></li>
</ol>
</div>
<div id="郭昭庆" class="section level2" number="87.6">
<h2>
<span class="header-section-number">87.6</span> 郭昭庆<a class="anchor" aria-label="anchor" href="#%E9%83%AD%E6%98%AD%E5%BA%86"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-郭昭庆-1"></span>
郭昭庆，其先为庐陵禾川人。……昭庆博通经史。拟《元经》作《唐春秋》三十卷，著《治书》五十篇，皆引古以励今。献之，为左右所沮，俾就举进士。昭庆不平，复上书曰：「臣所述皆先圣之遗旨，以惩劝褒贬为任。其余摘裂章句，补缀雕虫，臣自少耻而不为。」因得召对，补杨子尉。不受，复归禾川。邑宰览之，修谒往候，昭庆不与之见，宰衔之。会阅编户，乃籍昭庆为新拟军。昭庆复走金陵，再献《经国》、《治民论》各十余篇，大抵皆指述池州采石堤要害备御之处，及东海隅可以拓之之略。后主览而悦之，遂署为著作郎。常以才名自居，然朝无引援，久之不迁。开宝岁贡方物，牋表及使命廷劳燕饯之辞，一出于昭庆。皇朝诸公亦推其辞藻，徐铉、徐锴尤嫉之。锴前通谒而不署名衔，昭庆怒，乃诟而掷之，由是有隙。昭庆之居与客将李师义为隣，而师义与锴为姻娅。锴因令师义召昭庆饮，潜置鸩于酒，昭庆饮之不疑。诘旦入朝，及阶而仆，扶出遂绝，诸窍皆出血。昭庆前所献《治书》内有禁绝三篇，多天文孙吴之术，及《经国论》等，皆行于世。唯《唐春秋》为铉、锴所匿。马令《南唐书》一四。《十国春秋》二八。</li>
</ol>
</div>
<div id="卢-郢" class="section level2" number="87.7">
<h2>
<span class="header-section-number">87.7</span> 卢　郢<a class="anchor" aria-label="anchor" href="#%E5%8D%A2-%E9%83%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-卢郢-1"></span>
卢郢，金陵人也。好学有才艺，而膂力过人，善吹铁笛。干德中，后主以韩德霸为在城烽火使，常督无赖辈旦暮巡警，诸科士人微犯禁，往往罹鞭朴。会德霸出，郢调笛不辍，使数卒捕郢，郢奋肱搏之，卒不能逼，郢遂去。后与黄梦锡等自国子监出，行遇德霸，不避其呵导，德霸驻骑诟曰：「汝等乞索辈，殊不知宪制，敢无礼耶！」因叱左右收郢等。郢等争投瓦石，击走其导从，殴德霸伤目。德霸诣后主诉之，后主让曰：「国子监，先帝教育贤材之地，孤亦赖此辈，与之共治。汝鬭监前，是必越分陵辱士人。既为戎帅，不能自扞，宜其见殴。」遂罢德霸职。郢由是横肆益甚。明年，春试《王度如金玉赋》，郢唱第为第一。徐铉娶郢妹，铉尝受后主旨撰文，数日不能就，因语郢，郢曰：「愿试为之。」因弄百钧石毬以较力，少顷，引酒一巵，复弄如初，若是者数四。铉视之曰：「非吾徒也，其何能为？」且试诘之。郢曰：「既就矣。」命笔吏，口授而书之。铉大惊，遂以郢文进，后主谓铉曰：「语势酋健，似非卿作。」铉以实对。郢由是知名。归皇朝，累迁南全守，颇著治迹，病卒。马令《南唐书》二三。陆游《南唐书》一五。《十国春秋》二八。</li>
</ol>
</div>
<div id="乔匡舜" class="section level2" number="87.8">
<h2>
<span class="header-section-number">87.8</span> 乔匡舜<a class="anchor" aria-label="anchor" href="#%E4%B9%94%E5%8C%A1%E8%88%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-乔匡舜-1"></span>
南唐给事中乔〔匡〕舜知举，进士及第者五人，即丘旭、乐史，王则、程渥、陈皋也，皆以举数升降等甲。无名子以为乔之榜类陈橘皮，以年多者居上。《侯鲭录》八。《南唐近事》（《类说》二一）。陆游《南唐书》八。</li>
</ol>
</div>
<div id="舒-雅" class="section level2" number="87.9">
<h2>
<span class="header-section-number">87.9</span> 舒　雅<a class="anchor" aria-label="anchor" href="#%E8%88%92-%E9%9B%85"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-舒雅-1"></span>
舒雅世为宣城人，姿容秀发，以才思自命。因随计金陵，以所学献于吏部侍郎韩熙载，熙载一见如畴昔，馆给之。雅性巧黠，应答如流，熙载待之为忘年之交，出入卧内，曾无间然。熙载性懒，不拘礼法，常与雅易服燕戏，猱杂侍婢，入末念酸，以为笑乐。或云：熙载所著格言，半雅之辞。迨数年，会熙载知贡举，以雅为第一，朝野无间者，以雅之才为当也。归皇朝，守舒州，出见山水奇秀，田畴沃壤，遂有终焉之志。考满，以本官掌灵仙观，卒。马令《南唐书》二二。《十国春秋》三一。</p></li>
<li><p><span id="唐轶三十六-舒雅-2"></span>
舒雅才韵不在人下，以戏狎得韩熙载之心。一日，得海螺甚奇，宜用滑纸，以简献于熙载云：「海中有无心斑道人往诣门下，若书材糙涩逆意，可使道人训之，即证发光地菩萨。」熙载喜受之。发光地，十地之一也，出《华严》书。《清异录》下。</p></li>
<li><p><span id="唐轶三十六-舒雅-3"></span>
舒雅作青纱连二枕，满贮酴醿、木犀、瑞香、散蕊，甚益鼻根。尚书郎秦南运见之，留诗曰：「阴香装艳入青纱，还与欹眠好事家。梦里却成三色雨，沉山不敢鬭清华。」《清异录》下。</p></li>
</ol>
</div>
<div id="陈致雍" class="section level2" number="87.10">
<h2>
<span class="header-section-number">87.10</span> 陈致雍<a class="anchor" aria-label="anchor" href="#%E9%99%88%E8%87%B4%E9%9B%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-陈致雍-1"></span>
陈致雍熟于《开元礼》，官太常博士，国之大礼皆折衷焉。与韩熙载最善。家无担石之储，然妾妓至数百，暇奏《霓裳羽衣》之声，颇以帷薄取讥于时。二人左降者数矣。熙载诗：「陈郎不著世儒衫，也好嬉游日笑谈。幸有葛巾与藜杖，从呼宫观老都监。」其厅中置大铃，大署其旁曰：「无钱雇仆，客至请挽之。」《江南余载》上。</li>
</ol>
</div>
<div id="张-泌" class="section level2" number="87.11">
<h2>
<span class="header-section-number">87.11</span> 张　泌<a class="anchor" aria-label="anchor" href="#%E5%BC%A0-%E6%B3%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-张泌-1"></span>
张泌，江南人，字子澄，仕南唐为内史舍人。初，与隣女浣衣相善，经年不复覩，精神凝一，夜必梦之。尝有诗寄云：「别梦依依到谢家，小廊回合曲阑斜。多情只有春庭月，犹为情人照落花。」浣衣计无所出，流泪而已。《虚楼续本事诗》（《瑯嬛记》下）。</li>
</ol>
</div>
<div id="朱-巩" class="section level2" number="87.12">
<h2>
<span class="header-section-number">87.12</span> 朱　巩<a class="anchor" aria-label="anchor" href="#%E6%9C%B1-%E5%B7%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-朱巩-1"></span>
朱巩侍郎童蒙日，在广陵入学，其师甚严，每朝午归餐，指景为约，其时不至，当行槚楚。朱虽禀师之命，然常为里巷中一恶犬当道，过辄啅吠，巩乃整衣望犬再拜，祈之曰：「幸无啮我，早入学中，免为夫子笞责。」精诚所至，涕泗交流，犬亦狂吠不顾。是夕，犬暴卒于家。《南唐近事》。</p></li>
<li><p><span id="唐轶三十六-朱巩-2"></span>
元宗曲宴，命从臣赋诗，学士朱巩唯进一联，不能终篇，乃曰：「好物不在多。」左右掩口而笑。自是士庶饷遗不丰好者，皆以朱为口实。《南唐近事》（《类说》二一）。</p></li>
</ol>
</div>
<div id="陈省躬" class="section level2" number="87.13">
<h2>
<span class="header-section-number">87.13</span> 陈省躬<a class="anchor" aria-label="anchor" href="#%E9%99%88%E7%9C%81%E8%BA%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-陈省躬-1"></span>
颍川陈省躬者，南昌人。少负辞学，与徐铉兄弟友善。先主辅政，射策入仕，累官至庐陵永新令。在任明察体理，吏不敢欺，敏于判部。部民交讼，不下吏议，面讯其由，穷省情素，立分当否，不劳按验，两造甘惬，其讼自弭。复恃其才干，往往判返郡符。时郴、衡之盗，入境暴掠，民有防戍健卒御扞，多为所杀。省躬遂给府缗，市棺殡葬。郡下符让其专辄，俾认愆疑。省躬怒，遂判府后云：「开官库，使官缗，买棺木，葬官军，何过之有？」于是缄而遣之。郡守览而不能屈。郡有教人者，引及知见，郡吏贽符命之，其人窜逐，遂恐迫其妇，妇惧，乃自经。省躬械系郡吏，仍致辞于上曰：「一夫抱恨，六月降霜；一妇声冤，三年大旱。本为教人，却致杀人。请加明罚。」由是抵罪。然有过设陷刑者，理或可悯，尝哀而出之。其佐乃有萧某者，执法不回，捐牍不署，蹈礼不迨，而与令争。令欲殴之，大骂曰：「臭下辈！」萧对曰：「哑叉手者既是下辈，行拳却是上辈。」令惭谢。时太守，武士也，闻之，怒其佻慢，乃使召之。既至，下吏按验，省躬乃写籀文答之。吏称不辨，省躬叱曰：「何不使倅拭瞎读之？」吏示倅，亦不辨，于是遣还。省躬谓人曰：「今朝廷识字，惟仆与徐家兄弟耳，余奚足算哉！」初，南越王刘隐之子跨据交广，绝朝贡之礼，李太保使讽后主，俾以书檄谕以祸福。朝议以省躬才辨，遂任为价。既逾岭至韶广后，主使水道而进。既登舟，遂以重幕幂之，舟中之人略可相视。逾数日，又重幕围之，使登岸，屣步才十许里，至馆中，供帐颇异于常。主使劳慰燕饮累日，忽且舁馈赆之物并报函。复围而遣至水滨，登前所幂舟，日夕惟闻牵驾之声，然不知其沿溯七八日，复至韶而还，死于舟中者数人。省躬在治产一子，逾月将名之，问厅吏萧德之曰：「汝有几子？」对曰：「有男五人。」省躬小名之曰「萧六」。省躬为人虽丑疾邪恶，然利于货赂。邑豪龙氏诱杀郴、衡归顺人户迨百口，取其货并妇女。事露，后主遣尚书郎张佖就按之，私使询于省躬，验其谬实。龙窃知之，馈白金迨千，省躬受而伪诺之。乃报佖曰：「彼杀之矣。」故时不多其为人。入中朝位不显达者，良此之由也。故参政彭年，乃其子萧六焉。《江南野史》七。</p></li>
<li><p><span id="唐轶三十六-陈省躬-2"></span>
南昌陈省躬好砚成癖，晚得一枚，腹有四眼，徐铉名之方相石。省躬以近凶不用，自号为仙翁砚，盖取道家四目老翁之说。《清异录》下。</p></li>
</ol>
</div>
<div id="王-鲁" class="section level2" number="87.14">
<h2>
<span class="header-section-number">87.14</span> 王　鲁<a class="anchor" aria-label="anchor" href="#%E7%8E%8B-%E9%B2%81"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-王鲁-1"></span>
王鲁为当涂宰，颇以资产为务。会部民连状诉主簿贪贿于县尹，鲁乃判曰：「汝虽打草，吾已虵惊。」为好事者口实焉。《南唐近事》。</li>
</ol>
</div>
<div id="钟离瑾" class="section level2" number="87.15">
<h2>
<span class="header-section-number">87.15</span> 钟离瑾<a class="anchor" aria-label="anchor" href="#%E9%92%9F%E7%A6%BB%E7%91%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-钟离瑾-1"></span>
余为儿童时，尝闻祖母集庆郡太守陈夫人言：江南有国日，有县令钟离君，与隣县令许君结姻。钟离女将出适，买一婢以从嫁。一日，其婢执箕箒治地，至堂前，熟视地之窊处，恻然泣下。钟离君适见，怪问之，婢泣曰：「幼时我父于此穴地为毬窝，道我戏剧，岁久矣，而窊处未改也。」钟离君惊曰：「而父何人？」婢曰：「我父乃两考前县令也，身死家破，我遂流落民间，而更卖为婢。」钟离君遽呼牙侩问之，复质于老吏，得其实。是时，许令子纳采有日，钟离君遽以书抵许令而止其子，且曰：「吾买婢得前令之女，吾特怜而悲之。义不可久辱，当辍吾女之奁篚，先求婿以嫁前令之女也。更俟一年，别为女营办嫁资，以归君子，可乎？」许君答书曰：「蘧伯玉耻独为君子，君何自专仁义？愿以前令之女配吾子，然后君别求良婿，以嫁君女。」于是前令之女卒归许氏。祖母语毕，叹曰：「此等事，前辈之所常行，今则不复见矣。」余时尚幼，恨不记二令之名，姑书其事，亦足以激天下之义也。钟离名瑾，合肥人也。　《东轩笔录》一二。又《厚德录》一引。《南唐拾遗记》。《十国春秋》二九。</li>
</ol>
</div>
<div id="江梦孙" class="section level2" number="87.16">
<h2>
<span class="header-section-number">87.16</span> 江梦孙<a class="anchor" aria-label="anchor" href="#%E6%B1%9F%E6%A2%A6%E5%AD%99"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-江梦孙-1"></span>
江梦孙，字聿修，九江湓城人。祖祢不仕，以儒道自高。梦孙少传先业，颇蕴艺学，旁贯诸经，籍茂声誉，远近崇仰，诸生弟子不远数郡而至者百人。春诵夏弦，以时讲闻，鼓箧函丈，庠序常盈。先主辅政，欲广贤良之术，闻其德业，遂以币帛聘之数四，不得已乃起。既至，为云阁郎，甚被亲礼，委之荐进，时谓得人。迨数年，忽自陈曰：「仆少长白屋，颇知民间利病，邑宰之政，可以存革深弊。愿效一县，庶竭愚鄙。」先主不许，曰：「令长之职，徒劳之任，与台阁之资清要不同。」梦孙曰：「苟获所请，无惮勤匮。」先主见其恳迫，求且不已，遂授近畿天长令。既至，县吏告不寝大厅，妖怪所凭，前令居之不夕而死，请止便室，以避其凶。梦孙不从，谓曰：「苟如是，我自当之。」既夜半，果有鬼魅，呼啸而至，掀投床几，复扣门户，召云令出。梦孙卧闻，答之以喏，乃整朝衣，秉烛出户，𦶟炉奠爵而祝曰：「不知何人，辄敢召令。吾为民长，必有正应，以衙郡吏。汝或为神，必当受民祭祀，合聪明正直，与百姓为福。何乃非理，与王者之宰争居其地，惊挠正人。况吾以忠事主，以信示人，所为不二，宁畏于汝，汝若不悛其过，乃更为厉，则日月星辰，昭晰于天，吾当具奏，请行诛戮。虽汝后悔，不亦晚乎？」由是阒然，至今乃绝。于是召乡里高年，存问疾苦，蠲其非征，任其便利，有害于政者，必表罢之。见官槽有马，因问之，左右对曰：「昔部民竞之，穷按道理，各有所据。前政未能区别，遂击于官，且二年矣。」梦孙曰：「今固亦尔。吾闻管仲之马识道，王忳之马知其故第。」命逐二马至于郊外，放而视之，任其所如。其马久縻栈皂，偶解羁束，遂奔数十里，果入一主之家。其讼遂息。先主闻之，弥加敦奖。未几，称疾而罢。先主曰：「梦孙果贱宰字之卑，不能久居。」乃命代还。有老幼遮道泣留，迨十数里。至都一恩辞归乡里，先主固留不止。既还家，门生弟子复至，乃率身耕稼，躬事继母。旦则冠带入门温凊，亲馈饮馔，退更常服，力操耒耨耘；暮而归，易衣侍膳毕，然后就庠序集门生弟子，说释经义如故。时有生徒请之曰：「吾闻《诗》者，经圣人所删，致远而泥。然其间何谓『兄弟于墙』？如是，则圣人使人于内，而后御止于外耶？」梦孙徐而答曰：「大哉，子之问乎！此疑为阒字，似非为。当时竹简讹缺，传之者误。亦犹《春秋》书闰月之义者也。」又拱而立曰：「梦孙昧学，不敢轻议其旨，诸生宜自取其长焉。」其为人敦让谦下，有如是者，时号为绅先生。一门敦睦如一，子孙学业，各授一经，孝礼兼持，江左称之为最。卒时八十有五。葬之日，自远方至者几千人，而服缞绖徒跣者百许。嗣主闻之，美其才茂德逸，故赠国子司业，优赐葬物。其后，门人弟子仕显达者大半。《江南野史》八。《钓矶立谈》。《玉壶清话》一〇。马令《南唐书》一五。陆游《南唐书》七。《十国春秋》一〇。</p></li>
<li><p><span id="唐轶三十六-江梦孙-2"></span>
江都县大厅，相传云：阴有鬼物所据，前政令长升之者，必为瓦砾所掷。或中夜之后毁去按砚，或家人暴疾，遗火不常。斯邑皆相承居小厅莅事，始获小康。江梦孙闻之，尝愤其说，然梦孙儒行正直，众所推服。无何，自秘书郎出宰是邑。下车之日，升正厅，受贺讫。向夜具香案端笏，当中而坐，诵《周易》一遍。明日如常理事，篾尔无闻。自始来至终考，莫覩怪异。后之为政者，皆饮其惠焉。《南唐近事》。</p></li>
<li><p><span id="唐轶三十六-江梦孙-3"></span>
初，梦孙解职而归，有群盗谓有赀镪，遂掠其家。梦孙闻其至，巾带迎候，使烹犬豕，为设饮食于盆盎中。疑惧其鸩，不食，乃对之先饮七瓯，及啗数脔，然后与之。食毕，遂罄室所有，寒袄、衣襦、襕袍、器皿之类，尽置之。既行，见一鼎盖尚在，梦孙曰：「彼若遗此，乃为不具之器。」遂遣与之。群盗皆惊叹曰：「吾辈小人，实轻渎君子。」是夜，还置其所剽之物于门外而去。梦孙启户见之，一无所失焉。《江南野史》八。</p></li>
<li><p><span id="唐轶三十六-江梦孙-4"></span>
江梦孙夜梦直木生于庭。诘朝，其妻产男，遂名直木。幼聪睿，后官至刑部员外郎。《江南余载》上。</p></li>
</ol>
</div>
<div id="张-翊" class="section level2" number="87.17">
<h2>
<span class="header-section-number">87.17</span> 张　翊<a class="anchor" aria-label="anchor" href="#%E5%BC%A0-%E7%BF%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-张翊-1"></span>
张翊，其先京兆人，世绵官绪，唐末授任番禺，属刘隐将据交、广，弃官北还。至潭、衡间，马氏已有潭、澧，挈家亡入江南。至庐陵禾川，见庐陵沃壤，乃货囊琛以易产畋而居焉。及翊兄弟长，力先业，能属文。入广陵，先主辅政，以射策中第，授武骑尉。先主移镇金陵，随渡江，见知，宋齐邱署府中从事。嗣主代立，例受庆恩，求以宁亲，授虔州观察判官、西昌令，假道还里，人荣之。在任著政绩。然性褊躁恃才，靡宽恕，好狎侮同寮，凌暴左右，被鸩而卒。昔往禾山，有大舜二妃庙，邑中紫阳观、新兴佛阁碑志，皆翊所撰，其文婉丽，今犹存焉。《江南野史》九。《十国春秋》一一。</p></li>
<li><p><span id="唐轶三十六-张翊-2"></span>
张翊者，世本长安，因乱南来，先主擢置上列，时邦西平昌令，卒。翊好学多思致，尝戏造《花经》，以九品九命升降次第之，时服其允当。《清异录》上。</p></li>
</ol>
</div>
<div id="胡元龟" class="section level2" number="87.18">
<h2>
<span class="header-section-number">87.18</span> 胡元龟<a class="anchor" aria-label="anchor" href="#%E8%83%A1%E5%85%83%E9%BE%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-胡元龟-1"></span>
胡元龟，世为庐陵人，居永新。少有俊才，常候本邑宰，见其风貌瓌杰，而礼趋生犷，欲穷其艺学，因新画屏为戏珠龙，乃曰：「请子咏之。」元龟执简造次而成，因讽宰受贻云：「翻身腾白浪，探爪攫明珠。」宰为设饮馔，尽懽而罢。后有人为宰发之，宰怒，使人追捕，欲害之。元龟亡入金陵，会吏曹徐郎以宾馆之，未几，郎为子娶亲，迎之夕，毕，命僚族设牋管。徐有同舍郎在坐，问曰：「今夕诗相为谁？」答曰：「有螺江胡造士焉。」郎大咍，以题试之。元龟援毫裂牋，不刻而成。郎览之，颔而已。元龟以回文诗嘲之，郎辞以赋题。又连飞数章，讥切皆以回文体。郎一辞不措，伪醉而去。由是众慕之。徐荐于宋齐邱；遂射策入官，授文房院副使。迨数年，归宁省。天威都虞候张峦征桂林班师，与元龟有故，访其第，亲拜其母，留数日，宴饮而去。入授抚州临川令，颇著政绩。时齐王景达出镇，而元龟朔望起居，颇有慢色。又尝凌辱王府公仆。嗣主知之，将代之，有讼其妇者，元龟目之，乃曲道两离之，自娶而与去。讼主诣金陵发之，按穷其事，免官，徙广陵。数年会赦，求叙理，不报，遂著叛呈怨词三十首，皆传俗口。国家闻而鸩之，死年迨强仕矣。《江南野史》九。《诗话总龟》前集三七。《十国春秋》三一。　案：胡元龟，《诗话总龟》作朝元龟。</li>
</ol>
</div>
<div id="康仁杰" class="section level2" number="87.19">
<h2>
<span class="header-section-number">87.19</span> 康仁杰<a class="anchor" aria-label="anchor" href="#%E5%BA%B7%E4%BB%81%E6%9D%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-康仁杰-1"></span>
康仁杰，泉州人也。少祝发为僧，喜儒学，颇自励，因游江淮。会陈德诚出次池阳，仁杰以诗投之，有「红斾渡江霞蘸水，青蛇出箧雪侵衣」之句。德诚勉令就仕，乃荐仁杰于执政者。仁杰易儒服，至金陵。会群公旬沐，宴升元阁，仁杰造席，和《登阁诗》，有「云散便凝千里望，日斜长占半城阴」之句，座皆大惊。后主闻之，问左右曰：「仁杰如何人？」或对曰：「亦诗中苦吟者也。然其远人，慕化而至，宜姑息而已。」时陈洪进据漳、泉，遂召问其风土民俗，仁杰对答无滞，仍献所业。授鄂州文学，补溧阳簿。考满，出吉州括量屯田。仁杰视肥硗，稽田畴，无不允当。性循素俭，门无私谒，其所进待，乃儒生名士。吟噱终日，曾不少怠，晩年弥苦其志。尝以诗召嘉禾峰僧云：「只在此山宁有意，向来求佛本无心。」时皆称善。入授汾阳令。及金陵败，仁杰亦卒。马令《南唐书》一四。《十国春秋》三一。</li>
</ol>
</div>
<div id="孙-鲂" class="section level2" number="87.20">
<h2>
<span class="header-section-number">87.20</span> 孙　鲂<a class="anchor" aria-label="anchor" href="#%E5%AD%99-%E9%B2%82"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-孙鲂-1"></span>
孙鲂，世南昌人，家贫好学。长会唐末丧乱，都官郎郑谷亦避乱归宜春，鲂往师之，颇为诱掖。后有能诗名，尝与沈彬及桑门齐己、虚中之徒为倡和俦侣。属吴王行密据有江淮，遂归，射策授□郡从事。与沈彬尝游于李建勋，为诗社。彬为人口辩，能评较人诗句。时鲂有《夜坐》句，美于时辈，建勋因试之，先匿鲂斋中，候彬至，乃问鲂之为诗何如，彬答曰：「人言鲂非有国风雅颂之体，实得田舍翁火炉头之作，何足称哉！」鲂闻之怒，突然而出，乃让彬曰：「公何诽谤之甚而比田舍翁言，无乃太过乎！」彬答曰：「子《夜坐》句云：『划多灰渐冷，坐久席成痕。』此非田舍翁炉上作而何？」阖座大笑，善彬能近取譬也。及《题金山寺》云：「万古波心寺，金山名日新。天多剩得月，地少不生尘。过橹妨僧梦，惊涛溅佛身。谁言张处士，题后更无人？」有集仅百篇，皆此类。先主受禅，累迁正郎而卒。《江南野史》七。马令《南唐书》一三。《唐诗纪事》七一。《唐才子传》一〇。《十国春秋》三一。</p></li>
<li><p><span id="唐轶三十六-孙鲂-2"></span>
鲂，南昌人。唐末，郑谷避乱归宜春，鲂往依之，颇为诱掖。后有能诗声，终于南唐。鲂父，画工也。王彻为中书舍人，草鲂诰词云：「李陵桥上，不吟取次之诗；顾凯笔头，岂画寻常之物。」鲂终身恨之。《唐诗纪事》七一。《四六话》下。</p></li>
</ol>
</div>
<div id="伍-乔" class="section level2" number="87.21">
<h2>
<span class="header-section-number">87.21</span> 伍　乔<a class="anchor" aria-label="anchor" href="#%E4%BC%8D-%E4%B9%94"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-伍乔-1"></span>
伍乔，庐江人也。性嗜学，以淮人无出己右者，遂渡江，入庐山国学，苦节自励。一夕，见人掌自牖隙入，中有「读易」二字，倐尔而却。乔默审其祥，取《易》读之，探索精微。迨数年，山下有僧夜梦人指大星曰：「此伍乔星也。」僧与乔初不相知，达旦，入国学访问，得乔，喜甚，勉之进取。乔以匮乏告僧，辄罄槖予之。乔出与郡计。明年春试《画八卦赋》、《霁后望钟山》诗。是岁同试数百人，初中有司之选者，必延之升堂而加慰饮焉。先是，宋贞观登坐，张洎续至。主司览程文，遂揖贞观南坐，而引洎西首。酒数行，乔始上卷，主司读之惊叹，乃以贞观处席北，辟洎居南，登乔为宾首。覆考牓出，乔果第一，洎第二，贞观第三，时称主司精于衡鉴。元宗命勒乔程文于石，以为永式。署宣州幕府，考满，迁考功郎。卒于官。马令《南唐书》一四。陆游《南唐书》一五。《十国春秋》三一。</p></li>
<li><p><span id="唐轶三十六-伍乔-2"></span>
伍乔、张洎少相友善。张为翰林学士，眷竉优异。伍为歙州通判，作诗寄张，戒去仆曰：「张游宴时投之。」一日，张与僚友近郊会燕，欢甚，仆投诗。诗曰：「不知何处好消忧，公退携壶即上楼。职事久参侯伯幕，梦魂长绕帝王州。黄山向晚盈轩翠，黟水含春绕郡流。遥想玉堂多暇日，花时谁伴出城游？」得诗动容久之，为言于上，召还，为考功员外郎。《诗史》（《诗话总龟》前集五）。</p></li>
</ol>
</div>
<div id="蒯-鼇" class="section level2" number="87.22">
<h2>
<span class="header-section-number">87.22</span> 蒯　鼇<a class="anchor" aria-label="anchor" href="#%E8%92%AF-%E9%BC%87"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-蒯鼇-1"></span>
蒯鼇，宣城人也。善属文，有才思，尝曰：「夫文章者，所以达道德之本，发才智之蕴，使旨胜于辞，理过于文，为得之矣。其余摘裂章句，钩校属耦，绮丽悦目，清新沃耳，则吾不知也。」闻者善之。鼇少亦无赖，常与卢绛为友。后颇改过，以廉直自励。苟寒燠略备，则一介不干于人。尝有歙州龙尾砚，友人欲之而口不言，鼇心与之而未及遗。一日友人不告而去，鼇乃悔恨，蹑至数舍与之。时有不给而躬谒于人，苟愆其期，后虽固予，亦弗之受。其抱信义如此。归于皇朝，擢进士第。以殿中丞致仕，隐于庐山，数年卒。马令《南唐书》二三。《十国春秋》二八。</li>
</ol>
</div>
<div id="刘-洞" class="section level2" number="87.23">
<h2>
<span class="header-section-number">87.23</span> 刘　洞<a class="anchor" aria-label="anchor" href="#%E5%88%98-%E6%B4%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-刘洞-1"></span>
刘洞，庐陵人也。少游庐山，学诗于陈贶，精思不懈，至浃日不盥。贶卒，犹居二十年。诗长于五言，自号「五言金城」。后主即位，诣金陵献诗百篇，后主览其首篇《石城怀古》云：「石城古岸头，一望思悠悠。几许六朝事，不禁江水流。」后主掩卷，为之改容，不复读其余者。洞覉旅二年俟召，不报，遂还庐陵。与同门夏宝松相善。陈贶尝谓己诗埒贾岛，洞亦自言有浪仙之体，恨不得与之同时言诗也。虔州陈德诚尤重其词学。及金陵受围，洞为诗署于路旁云：「千里长江皆渡马，十年养士得何人。」又云：「翻忆潘郎章奏内，阴阴日暮好沾巾。」初，潘佑表云：「家国阴阴，如日将暮。」洞以讥之。开宝八年卒，其遗集行于世。马令《南唐书》一四。《江南野史》九。陆游《南唐书》一五。《十国春秋》三一。</p></li>
<li><p><span id="唐轶三十六-刘洞-2"></span>
金陵受围，洞犹在城中。国亡，洞过故宫阙，徘徊赋诗，多感慨悲伤，不以不遇故有怨怼语。未几卒。与洞同时有夏宝松者，亦隐庐山，相与为诗友。洞有《夜坐》诗，宝松有《宿江城》诗，皆见称一时，号「刘夜坐」、「夏江城」云。陆游《南唐书》一五。《十国春秋》三一。</p></li>
</ol>
</div>
<div id="夏宝松" class="section level2" number="87.24">
<h2>
<span class="header-section-number">87.24</span> 夏宝松<a class="anchor" aria-label="anchor" href="#%E5%A4%8F%E5%AE%9D%E6%9D%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-夏宝松-1"></span>
夏宝松，庐陵吉阳人也。少学诗于建阳江为。为羁旅卧病，宝松躬尝药饵，夜不解带，为德之。与处数年，终就其业。与诗人刘洞俱显名于当世。百胜军节度使陈德诚以诗美之曰：「建水旧传刘夜坐、螺川新有夏江城。」盖刘洞尝有《夜坐》诗，最为警策，而宝松有《宿江城》诗云：「雁飞南浦砧初断，月满西楼酒半醒。」又「晓来羸骥依前去，目断遥山数点青。」故德诚纪之。其为当时延誉，类如此。晚进儒生，求为师事者多赍金帛，不远数百里，辐辏其门。宝松黩货，每授弟子，未尝会讲，唯赀帛稍厚者背众与议，而绐曰：「诗之旨诀，我有一葫芦儿，授之将待价。」由是多私赂焉。马令《南唐书》一四。《实宾录》五。《诗话总龟》前集一二。《十国春秋》三一。</li>
</ol>
</div>
<div id="孟-贯" class="section level2" number="87.25">
<h2>
<span class="header-section-number">87.25</span> 孟　贯<a class="anchor" aria-label="anchor" href="#%E5%AD%9F-%E8%B4%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-孟贯-1"></span>
见后周世宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%94%90%E8%BD%B6%E4%B8%89%E5%8D%81%E4%B8%80-%E5%90%8E%E5%91%A8%E4%B8%96%E5%AE%97-17">17</a>。</li>
</ol>
</div>
<div id="孟宾于-孟归唐" class="section level2" number="87.26">
<h2>
<span class="header-section-number">87.26</span> 孟宾于　孟归唐<a class="anchor" aria-label="anchor" href="#%E5%AD%9F%E5%AE%BE%E4%BA%8E-%E5%AD%9F%E5%BD%92%E5%94%90"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-孟宾于-1"></span> <span id="唐轶三十六-孟归唐-1"></span>
五代孟宾于少游乡校，力学不怠，父以家贫，且鲜兄弟，题诗壁上云：「他家养儿三四五，我家养儿独且苦。」宾于归见之，续曰：「众星不如孤月明，牛羊满山独畏虎。」父奇之。晋天福二年，登进士，历官水部郎。《小草斋诗话》（《五代诗话》三）。</p></li>
<li><p><span id="唐轶三十六-孟宾于-2"></span> <span id="唐轶三十六-孟归唐-2"></span>
孟宾于，字国仪，连州辅国乡人。天福中，自湖湘越京洛应举。远人无援，遂卜命于华山神珓，有如一年乞一珓，凡六掷，得上上大吉。每年下第有诗，今略举一联用表：其第一年云：「蟾宫空手下，泽国更谁来！」二年云：「水国二亲应探榜，龙门三月又伤春。」三年云：「仙岛却回空说梦，清朝未达自嫌身。」第四年云：「失意从他桃李春，嵩阳经过歇行尘。云僧不见城中事，问是今年第几人。」五年云：「因逢日者教重应，忍被云僧劝却归。」天福九年礼部侍郎符蒙下及第，果六举。后往江南，官至水部郎中，致仕，居吉州玉笥山。复知丰城县，年七十余卒。《郡阁雅谈》（《诗话总龟》前集一八）。</p></li>
<li><p><span id="唐轶三十六-孟宾于-3"></span> <span id="唐轶三十六-孟归唐-3"></span>
孟宾于献主司诗云：「那堪雨后更闻蝉，溪隔重湖路七千。忆昔故园杨柳岸，全家送上渡头船。」主司得诗，自谓得宾于之晚，当年中第。兴国中致仕，归连上，过庐陵，吉守赠诗曰：「曾闻洛浦缀神仙，火树南栖几十年。白首自忻丹桂在，诗名已得四方传。行随秋渚将归雁，吟傍梅花欲雪天。今日还家莫惆怅，不同初上渡头船。」《雅言系述》（《诗话总龟》前集五）。</p></li>
<li><p><span id="唐轶三十六-孟宾于-4"></span> <span id="唐轶三十六-孟归唐-4"></span>
孟宾于，湖湘连州人。少修儒学。早失其父，事母以孝闻。长好篇咏，有能诗名。天祐末，工部侍郎李若虚廉察于湘沅，宾于有诗数百篇，自命为《金鳌集》献之。大为称誉，因采择集中有可举者十数联，记之于书，使宾于驰诣洛阳，献诸朝廷，皆为数之，其誉蔼然。至明年春，与故李司空昉同年擢进士第。寻属丧乱，遂归宁亲。数岁，天策府马氏辟为零陵从事。及江南攻下湖湘，宾于随马氏归朝，嗣主授以丰城簿，寻迁淦阳令。因黩货，以赃罪当死。会昉迁翰林学士，闻其缧绁，以诗寄宾于云：「幼携书剑别湘潭，金榜标名第十三。昔日声尘喧洛下，近年诗价满江南。长为邑吏情终屈，纵处曹郎志未甘。莫学冯唐便休去，明君晚事未为惭。」后主见诗贷之，复其官。未几，求致隐于玉笥山，自号群玉峰叟，与道家流游处。迨期年，后主以水部员外郎起之。金陵陷，宾于遂归老连上，时吉守秘阁郎马致恭送以诗，其断章云：「今日还家莫惆怅，不同初上渡头船。」既而未几卒，八十余矣。宾于嗜赂，出宰县邑，未尝一处无赃污，徒有诗名，人不多之。初，宾于入江南，生子名曰归唐，少亦能诗，就庐山国学，遂得《瀑布》诗云：「练色有穷处，寒声无尽时。」邻房儒生亦得此联，遂交诵其句，助教不能理，因送江州，各以全篇意势定之，而归唐胜，大为时贤所仰。遂荫秘书省正字吉州民掾。归大化，迁大理丞，因失，降袁州司马，遂致仕。《江南野史》八。《诗话总龟》前集二六引作《江南野录》。马令《南唐书》二三。《十国春秋》七五。</p></li>
<li><p><span id="唐轶三十六-孟宾于-5"></span> <span id="唐轶三十六-孟归唐-5"></span>
王禹偁序孟宾于诗曰：古之诗人有三水部，何逊、张籍与孟也。《海录碎事》一九。</p></li>
</ol>
</div>
<div id="钟-辐" class="section level2" number="87.27">
<h2>
<span class="header-section-number">87.27</span> 钟　辐<a class="anchor" aria-label="anchor" href="#%E9%92%9F-%E8%BE%90"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-钟辐-1"></span>
钟辐，虔州南康人也。始建山斋为习业之所，因手植一松于庭际。俄梦朱衣吏白云：「松围三尺，子常及第。」辐恶之。尔来三十余年，辐方策名，使人验之，松围果三尺矣。《唐摭言》八。</p></li>
<li><p><span id="唐轶三十六-钟辐-2"></span>
江南钟辐者，金陵之才生，恃少年有文，气豪体傲。一老僧相之曰：「先辈寿则有矣，若及第则家亡，记之。」生大誖曰：「吾方掇高第以起家，何亡之有？」时樊若水女才质双盛，爱辐之才而妻之。始燕尔，科诏遂下。时后周都洛，辐入洛应书，果中选于甲科第二。方得意，狂放不还，携一女仆曰青箱，所在疏纵。过华州之蒲城，其宰仍故人，亦酝藉之士，延留久之。一夕盛暑，追凉于县楼，痛饮而寝，青箱侍之。是夕，梦其妻出一诗为示，怨责颇深，诗曰：「楚水平如练，双双白鸟飞。金陵几多地，一去不言归。」梦中怀愧，亦戏答一诗，曰：「还吴东下过蒲城，楼上清风酒半醒。想得到家春已暮，海棠千树欲凋零。」既寤，颇厌之，因理装渐归。将至采石渡，青箱心疼，数刻暴卒。生感悼无奈，怱怱槀葬于一新坟之侧，急图到家。至则门巷空阒，榛荆封蔀，妻亦亡已数月。访亲邻，樊亡之夜，乃梦于县楼之夕也。后数日，亲友具舟携辐致奠于葬所，即青箱槀葬之侧新坟，乃是不植他木，惟海棠数枝，方叶凋萼谢，正合诗中之句。因拊膺长恸曰：「信乎浮图师『及第家亡』之告。」因竟不仕，隐钟山，著书守道，寿八十余。江南诸书及小说皆无，惟潘祐集中有樊氏墓志，事与此稍同。《湘山野录》中。《古今诗话》（《诗话总龟》前集三五）。</p></li>
</ol>
</div>
<div id="黄-可" class="section level2" number="87.28">
<h2>
<span class="header-section-number">87.28</span> 黄　可<a class="anchor" aria-label="anchor" href="#%E9%BB%84-%E5%8F%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-黄可-1"></span>
进士黄可字不可，孤寒朴野，深于雅道。诗句中多用驴字。如献高侍郎诗云：「天下传将舞马赋，门前迎得跨驴宾」之类。又尝谒舍人潘佑，潘教服槐子，云：「丰肌却老。」明旦，潘公趋朝，天阶未曙，见槐树烟雾中有人若猿狙之状，追而视之，即可也。怪问其故，乃拥条而谢曰：「昨蒙明公教服槐子法，故今日斋戒而掇之。」潘大噱而去。《南唐近事》。《诗话总龟》前集三〇。</li>
</ol>
</div>
<div id="何昌龄" class="section level2" number="87.29">
<h2>
<span class="header-section-number">87.29</span> 何昌龄<a class="anchor" aria-label="anchor" href="#%E4%BD%95%E6%98%8C%E9%BE%84"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-何昌龄-1"></span>
何昌陵宰庐陵，郡有衙将杨克俭能媚州牧而移其权。昌龄以兄事之。尝游其池馆，贻其诗曰：「经旬因雨不重来，门有蛛丝径有苔。再向白莲亭上望，不知花木为谁开。」未几克俭连延范贷死而刑，其家破焉。议者以为其诗之谶也。《诗话总龟》前集三三。　案：「昌龄」与「昌陵」，未知孰是，今姑从《全唐诗》。</li>
</ol>
</div>
<div id="刘-炎" class="section level2" number="87.30">
<h2>
<span class="header-section-number">87.30</span> 刘　炎<a class="anchor" aria-label="anchor" href="#%E5%88%98-%E7%82%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-刘炎-1"></span>
刘炎少负词学，晩为永新尉，拙于政治，遂有贪名。太守行邑，觊觎之意，而炎不悟。既行，以诗讽炎云：「未到桃源时，长忆出家景。及到桃源了，还似鉴中影。」炎乃和而复之。后因民诉受贿，遂按以法。炎复有诗云：「早知太守如狼虎，猎取膏粱以啗之。」《诗话总龟》前集三七。</li>
</ol>
</div>
<div id="赵宣辅" class="section level2" number="87.31">
<h2>
<span class="header-section-number">87.31</span> 赵宣辅<a class="anchor" aria-label="anchor" href="#%E8%B5%B5%E5%AE%A3%E8%BE%85"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-赵宣辅-1"></span>
赵宣辅者，中原人，仕于江南，官省郎，颇有时名。重阳日，与两浙诸公登高，于北山诵杜甫诗以劝酒，至「明年此会知谁健，醉把茱萸仔细看」，潸然泪下，坐客异之。未几，宣辅卒。《江南余载》上。《南唐近事》（《诗话总龟》前集二四）。</li>
</ol>
</div>
<div id="彭利用" class="section level2" number="87.32">
<h2>
<span class="header-section-number">87.32</span> 彭利用<a class="anchor" aria-label="anchor" href="#%E5%BD%AD%E5%88%A9%E7%94%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-彭利用-1"></span>
彭利用，广陵人也。显德中，周师下淮南，遂奔建康，侨庐陵。利用性朴鄙，颇拘古礼，虽燕居，常拱手正坐对家人稚子，下逮奴隶。言必据书史，断章破句，以代常谈，俗谓之「掉书袋」，因目为「彭书袋」。每出远涂，虽冒雨雪，不彻冠帻。或喻之曰：「跋涉劳顿，当从简易。」利用对曰：「有礼则安，无礼则危，焉可悖之，以为先圣之罪人哉？」或问其高姓，对曰：「陇西之遗苗，昌邑之余胄。」又问其居处，对曰：「生自广陵，长侨螺渚。」其仆尝有过，利用责之曰：「始予以为纪纲之仆，人百其身，赖尔同心同德，左之右之。今乃中道而废，侮慢自贤，故劳心劳力，日不暇给。若而今而后，过而勿改，予当循公灭私，挞诸市朝，任汝自西自东，以遨以游而已。」时江南士人每于宴语，必道此以为戏笑。利用丧父，客吊之曰：「贤尊窀穸，不胜哀悼。」利用对曰：「家君不幸短命，诸子糊口四方。归见相如之壁，空余仲堪之棺，实可痛心疾首，不寒而栗。苟泣血三年，不可再见。」遂大恸。客复勉之曰：「自宽哀戚，冀阕丧制。」利用又曰：「自古毁不灭性，杖而后起，卜其宅兆而安措之。虽则君子有终，然而孝子不匮，三年不改，何日忘之？」又大歔欷。吊者于是失笑。会隣家火灾，利用往救，徐望之，曰：「煌煌然，赫赫然，不可向迩。自钻燧而降，未有若斯之盛，其可扑灭乎？」又尝与同志远游，迨至一舍，俄不告而返，诘旦复至。或问之故，利用曰：「忽思朱亥之椎，犹倚陈平之户，切恐数钧之重，转伤六尺之孤。」其言可哂者类如此。利用虽举进士之才，调鄙俚多类俳优，故凡六上不第。一夕，宴寝而卒，年六十。马令《南唐书》二五。《十国春秋》三二。</li>
</ol>
</div>
<div id="毛-炳" class="section level2" number="87.33">
<h2>
<span class="header-section-number">87.33</span> 毛　炳<a class="anchor" aria-label="anchor" href="#%E6%AF%9B-%E7%82%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-毛炳-1"></span>
毛炳，丰城人也。好学不能自给，因随里人入庐山，每与诸生曲讲，苟获赀镪，即市酒尽醉。时彭会好茶，而炳好酒，或嘲之曰：「彭生说赋茶三斤，毛氏传经酒半升。」炳闻之，小哂而已。自后或游螺川诸邑，遇酒即饮，不醉不止。尝宿于酒家，大醉，悮坐炉炭，主人出之。翌日，尻痛，炳疑因酒乖忤，遭其笞挞，讯之乃知。又尝醉于道旁，有里首张谷掖之而起，炳瞑目曰：「起予者为谁？」对曰：「张谷也。」炳呵之曰：「毛炳不干于张谷，张谷不学于毛炳，醉者自醉，醒者自醒，醒醉之道，两者固殊，安用掖为？」复呵之曰：「汝可速去，无挠予卧。」由是人颇重之，是真全于酒者也。后聚生徒数十，讲诵于南台山迨数年。自署于斋壁云：「先生不在此，千载只空山。」因大醉，一夕卒。有诗集传于世。马令《南唐书》一五。陆游《南唐书》七。《十国春秋》二九。《诗话总龟》前集三七。</li>
</ol>
</div>
<div id="沈彬-沈廷瑞" class="section level2" number="87.34">
<h2>
<span class="header-section-number">87.34</span> 沈彬　沈廷瑞<a class="anchor" aria-label="anchor" href="#%E6%B2%88%E5%BD%AC-%E6%B2%88%E5%BB%B7%E7%91%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-沈彬-1"></span> <span id="唐轶三十六-沈廷瑞-1"></span>
沈彬长者，有诗名。保大中，以尚书郎致仕，闲居于江西之高安，三吴侯伯多饷粟帛。尝荷杖郊原，手植一树于平野之间，召诸子戒曰：「异日葬吾此地，违之者非人子也。」居数年，彬终，诸子将起坟于植树之所，寻有术士语以吉凶事，近树北数尺之地卜葬，家人诺之。是夕，诸子咸梦家君诃责：「擅移葬地，复违吾言，祸其至矣！」诘朝，乃依遗命，伐树，掘土深丈余。得一石椁，工用精妙，光洁可鉴，盖上刊八篆字，云「开成二年寿椁一所」。乃举棺就椁而葬之。广狭之间，皆中其度。彬第二子道者，亦能为诗。以色丝系铜佛像长寸余，悬于襟上，衣道士服，辟谷。隆冬盛夏惟单褐布裙。跣足日驰数百里，狂率嗜酒，罕接人事。多往来玉笥、浮云二山，林栖野宿，不常厥居。至今尚在，南中人多识之。《南唐近事》。《续博物志》八。</p></li>
<li><p><span id="唐轶三十六-沈彬-2"></span> <span id="唐轶三十六-沈廷瑞-2"></span>
吴兴沈彬，少而好道，及致仕，归高安，恒以焚修服饵为事。……初，彬恒诫其子云：「吾所居堂中，正是吉地，死即葬之。」及卒，如其言掘地，得自然砖圹，制造甚精，砖上皆作「吴兴」字。彬年八十余卒。《稽神录》五。又《广记》五四引。</p></li>
<li><p><span id="唐轶三十六-沈彬-3"></span> <span id="唐轶三十六-沈廷瑞-3"></span>
沈彬，宜春人。能为歌诗，格高逸。应进士不第，遂游长沙。会武穆方霸，彬献颂德诗云：「金翅动身摩日月，银河转浪洗乾坤。」武穆览而壮之，欲辟之在幕府，以其有足疾，遂止。彬由是往来衡、湘间，自称进士。边镐之下湖南也，后主闻其名，召归金陵，令为县宰，彬辞不就，遂授金部郎中，致仕，年八十九。初，彬既致仕，营别业于钟山，庭有古柏可百余尺，一旦为迅雷所击，仆于地，自成四片，彬视之欣然，谓子庭瑞曰：「此天所以赐吾也，汝宜成之。」庭瑞曰：「雷击之木，恐非祥，不宜为棺。」彬怒曰：「吾命汝安得违之耶？」庭瑞惧，遂如教。卒，竟用此棺。及葬，掘地未及丈余，又得石椁，上有篆文四字，云「沈彬之椁」。其制度大小与棺正相称，遂葬之。时人异焉。《五代史补》四。</p></li>
<li><p><span id="唐轶三十六-沈彬-4"></span> <span id="唐轶三十六-沈廷瑞-4"></span>
沈彬者，筠阳高安人。少好学读书，有能诗之誉。属唐末离乱，随计不捷，南游湘湖，隐云阳山十年许。与浮屠辈虚中、齐己以诗名，互相吹嘘，为流辈所慕。寻归乡里，访名山洞府，与学神仙人，慕乔松虚无之道。往来多之玉梁、阁皂二山，入游息焉。先主移镇金陵，旁罗隐逸，名儒宿老，命郡县起之。彬赴辟命，知其欲取杨氏，因献《观画山水图》诗：「须知手笔安排定，不怕山河整顿难。」先主夙闻其名，览之而喜，遂授秘书郎，入赞世子。未几，以老乞骸骨归，乃授吏曹郎致仕。年将八十，修养不怠。嗣主至南昌，彬乃撑舟往见，嗣主以畴昔师授，令免拜跪。顾或荣问，对曰：「老臣自处山野，不知老之将至，世事不与。因山妻谓臣曰：『汝主人郎君今为天子，何不往拜，冀免寒饥，以毕残龄。』臣不觉懽悸忘老耳。」嗣主甚加哀悯，问其子息，对曰：「臣垂老有子，尚幼。」遂署秘书省正字。厚赐粟帛盐货放还。寻卒。彬生平虚怀好道，积有年岁，观其出处，未见功效。然彬近居阜上有一大树，可数拱，未殂前常指之，谓家人曰：「我死，可葬于是。」既葬，穴其处，乃古冢尔。观其间俨然，且绝朽腐之物。复见一石灯台，上有漆一盂。圹头获一铜牌，上镌篆文云：「佳城今已开，虽开不葬埋。漆灯犹未𦶟，留待沈彬来。」由是坟之。其子廷瑞亦为道士，惟嗜酒，酷于风雅。常游守宰之门，皆贵之，呼为「沈道者」。然坦率，不由刺候，每直造阶署而坐者数数矣。会宰治讼繁剧，廷瑞辄醉至，因忌而戏之曰：「沈道者何日道成时？」廷瑞乃应声夺笔，就几而书曰：「何须问我道成时，紫府清都自有期。手握药苗人不识，体含仙骨俗争知」云云。宰乃惭谢。常衣褐单被，稍覆其体，虽至穷冬凝冱，风雪凛冽，不加纩帛，而姿颜若故。或人怜，遗之衣服，亦多转施贫寒，或佯遗忘而已。后卒于玉笥山。死之日，有人见乘舟江上而去，后观其坟，陷裂尺余矣。《江南野史》六。马令《南唐书》一五。陆游《南唐书》七。《十国春秋》二九。</p></li>
<li><p><span id="唐轶三十六-沈彬-5"></span> <span id="唐轶三十六-沈廷瑞-5"></span>
沈彬字子美，高安人。为诗天才狂逸，下笔成章。好神仙之事。少孤，西游以三举为约。尝梦着锦彩衣贴月而飞，识者言虽名播天下，身不入月，终不及第。洪州解至长安初举，行纳省卷，作《梦仙谣》云：「玉殿大开从客入，金桃烂熟没人偷。凤惊宝扇频翻翅，龙误金鞭忽转头。」第二举《忆仙谣》云：「白榆风占九天秋，王母朝回宴玉楼。日月渐长双凤睡，桑田欲变六鳌愁。云翻箫管相随去，星触旌幢各自流。诗酒近来狂不得，骑龙却忆上清游。」第三举《赠刘象》一首云：「曾应大中天子举，四朝风月鬓萧疏。不随世祖重携剑，知为文皇再读书。十载战尘消旧业，满城风雨坏贫居。一枝何事于君惜，仙桂年年幸有余。」刘象三举无成，孤寒，主司览彬诗，其年放象及第，五老榜即其数也。彬，干符中值四方多事，遂南游湖湘及岭表二十余年，却回吴中。过江南，受伪命，官至吏部侍郎，致仕，退居高安。《雅言杂载》（《诗话总龟》前集三五）。《唐诗纪事》七一。</p></li>
<li><p><span id="唐轶三十六-沈彬-6"></span> <span id="唐轶三十六-沈廷瑞-6"></span>
见孙鲂<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E5%AD%99%E9%B2%82-1">1</a>。</p></li>
<li><p><span id="唐轶三十六-沈彬-7"></span> <span id="唐轶三十六-沈廷瑞-7"></span>
庐山康王观道士李谷神言：沈彬郎中，袁州宜阳人，即谷神乡里之邻伍也。趋尚高邈，尝谓簪组为梏身具状。卒年自卜葬地，子孙不敢违。既兆穴，开之下至七尺间，得大石数片；既启之，下有隧道，渐次辟之，乃造成石墓一所，其中高九尺、前后一丈二尺，阔与高等。灵座前有青石莲花台三树，上有青石莲花灯碗三枚，皆覆之，后列数树如前者。其镌镵之工妙，绝于世。灵席中又得青石铭记一片，朱字篆，若方填，云：「开成二年间，虽开不葬埋。漆灯犹未点，留待沈彬来。」乃就葬之。《采异记》（张本《说郛》六五、陶本《说郛》一一八）。</p></li>
<li><p><span id="唐轶三十六-沈彬-8"></span> <span id="唐轶三十六-沈廷瑞-8"></span>
沈道士，筠州高安人，故吏部郎中彬第二子也。性孤僻，形貌秀澈，初名有邻，弃妻入道，居玉笥山，易名廷瑞。每遇深山古洞，累日不返。严寒风雪，常单衣危坐，或绝食经月，或纵酒行歌，缘峭壁，升乔木，若猿猱之状。骨肉相寻，便却走避，忘情混俗，人莫测之，往往为同道者困。雍熙二年正月内于玉笥山先不食七日，至上元日甲辰辞道侣归所居院集仙亭，念《人生几何赋》，无病而终。遗言于弟子将画者土宿一帧、《度人经》一卷随葬。《郡阁雅谈》（《诗话总龟》前集四六）。</p></li>
<li><p><span id="唐轶三十六-沈彬-9"></span> <span id="唐轶三十六-沈廷瑞-9"></span>
沈廷瑞寄食阁皂山，举作异俗辈，盛夏向火，严寒单衣，问其故，终不答。与袁州陈智周相善。兴国中，无病卒于玉笥观。《雅言杂载》（《诗话总龟》前集四六）。</p></li>
</ol>
</div>
<div id="史虚白" class="section level2" number="87.35">
<h2>
<span class="header-section-number">87.35</span> 史虚白<a class="anchor" aria-label="anchor" href="#%E5%8F%B2%E8%99%9A%E7%99%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-史虚白-1"></span>
处士史虚白，北海人也。清泰中客游江表，卜居于浔阳落星湾，遂有终焉之志。容貌恢廓，高尚不仕。尝对客弈棋，旁令学徒四五辈各秉纸笔，先定题目，或为书启表章，或诗赋碑颂，随口而书，握管者略不停缀。数食之间，众制皆就，虽不精绝，然词彩磊落，旨趣流畅，亦一代不羁之才也。晚节放达，好乘双犊板辕，挂酒壶于车上，山童总角负瓢以随，往来庐阜之间，任意所适。当时朝士咸所推仰。保大末，淮甸未宁，割江之际，虚白乃为《割江赋》以讽曰：「舟车有限，沿汀岛以俱闲。鱼鼈无知，尚交游而不止。」又赋《隐士诗》云：「风雨揭却屋，浑家醉不知。」其讥刺时政，率皆类此。元宗南幸，道由蠡泽，虚白鹤氅杖藜，谒銮辂于江左。元宗驻跸存问，颁之谷帛，又知其嗜酒，别赐御酝数壶，以厚其意也。他日病将终，谓其子曰：「皇上赐吾上樽，饮之略尽，固留一榼，藏之于家，待吾死日，殓以时服，置拄杖一条及此酒于棺中，葬之足矣。四时慎勿享奠，无益劳费，何利死者！吾当不歆矣！」洎卒，家人一遵遗命。而其子顿绝时祀，每因节序，必修奠讫𦶟纸缗于灵座，纸皆不化，用意焚之，火则自灭。遂不复更祭奠矣。《南唐近事》。</p></li>
<li><p><span id="唐轶三十六-史虚白-2"></span>
史虚白者，山东人。世习儒学，长而富文，与昌黎韩熙载交善。唐、晋之间，中原多事，遂相与渡淮。会先主辅政，偕诣建康。闻宋齐邱总相府事，虚白乃放言谓人曰：「彼可代而相矣！」齐邱闻而恨之，然欲穷其伎，乃命寮属宴之以倡乐，试之以牋翰，使女奴索讽弄，多方扰之。虚白谈笑献酬，已贻他和，口手应接，曾未暂滞。众不能屈，乃延语政治，多引汤、武、伊、吕之说。齐邱之志乃伯术，以虚白为迂略机务，乃引见先主，说之曰：「今君据有江淮，摘煮山海，人庶丰阜。京洛之地，君家先业，今且乱离，人思旧德，君苟复之，易若屈指。」先主虽喜其说，然以初基，方辑睦邻境，未暇他顾。与韩熙载并署州郡从事，聊以覊縻，俟更大用。而虚白意颇不平，耻其初言失，因襃衣博带，纵檝南游。至庐山，与佛老之徒躭翫泉石，以诗酒自娱，不干世务。久之，嗣主即位，韩熙载荐之，诏至金陵，命登便殿燕饮，与之计事。虚白曰：「臣草野之人，渔钓而已，邦国大计，不敢预知。」因醉，溺于阶侧，嗣主曰：「真处士也。」遂赐田五百石还。迨十年，嗣主幸南昌。既至星子渚，复使召至，问曰：「处士隐居，必有所得乎？」对曰：「近得《渔父》一联。」乃命诵之。虚白曰：「风雨揭却屋，全家醉不知。」嗣主闻之，为之变色，赐粟帛遣还。未几而卒。有二子，次举进士，长早丧。孙温，咸平中擢进士第。《江南野史》八。《钓矶立谈》。马令《南唐书》一四。陆游《南唐书》七。《十国春秋》二九。</p></li>
<li><p><span id="唐轶三十六-史虚白-3"></span>
元宗南游豫章，次蠡泽，虚白鹤氅藜杖，迎谒道旁。元宗驻跸劳问曰：「处士居山，亦尝有所赋乎？」曰：「近得《谿居》诗一联。」使诵之，曰：「风雨揭却屋，浑家醉不知。」元宗变色，厚赐粟帛、上樽酒。徐铉、高越谓之曰：「先生高不可屈，盍使二子仕乎？」虚白曰：「野人有子，贤则立功业，以道事明主；愚则负薪捕麋，以养其母，仆未尝介意也，不敢以累公。」铉、越愧叹。陆游《南唐书》七。</p></li>
</ol>
</div>
<div id="朱贞白" class="section level2" number="87.36">
<h2>
<span class="header-section-number">87.36</span> 朱贞白<a class="anchor" aria-label="anchor" href="#%E6%9C%B1%E8%B4%9E%E7%99%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-朱贞白-1"></span>
朱贞白，江南人，不仕，号处士。子铣，举进士，至知制诰。贞白善嘲咏，曲尽其妙，人多传诵。《咏刺猬》云：「行似针氊动，卧似栗裘圆。莫欺如此大，谁敢便行拳。」尝谒一贵公，不甚加礼，厅事有一格子屏风，贞白题诗其上云：「道格何曾格，言糊又不糊。浑身揔是眼，还解识人无？」又《题棺木》云：「久久终须要，而今未要君。有时闲忆著，大是要知闻。」《题狗蚤》云：「与虱都来不较多，挑筋鬭大娄罗。忽然管着一蓝子，有甚心情那你何？」《咏月》云：「当涂当涂见，芜湖芜湖见，八月十五夜，一似没柄扇。」建师陈晦之子得诚罢管沿江水军，掌禁衞，颇患拘束，方宴客，贞白在坐，食螃蟹，得诚顾贞白曰：「请处士咏之。」贞白题曰：「蝉眼龟形脚似蛛，未尝正面向人趋。如今饤在盘筵上，得似江湖乱走无？」众客皆笑绝。又《咏莺粟子》，其警句云：「倒排双陆子，稀插碧牙筹。既似柿牛妳，又如铃马兜。鼓搥并箭，直是有来由。」《杨文公谈苑》（《宋朝事实类苑》六三）。又《诗话总龟》前集二〇引。　案：朱贞白，《诗话总龟》作「李贞白」，误。</li>
</ol>
</div>
<div id="陈-陶-1" class="section level2" number="87.37">
<h2>
<span class="header-section-number">87.37</span> 陈　陶<a class="anchor" aria-label="anchor" href="#%E9%99%88-%E9%99%B6-1"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-陈陶-1"></span>
陈陶者，世为岭表剑浦人。幼业儒素，长好游学。善解天文，颇长于雅颂。自负台铉之器，不为干托。既至南昌，谋往建康，闻宋齐邱秉政，凡所进擢才彦，名非显达，自计与齐邱凿枘，终不克纳，必为所屈，乃翻然筑室居西山，以吟咏自资。会齐邱出镇南昌，因有蒲安之觊，乃自咏曰：「中原莫道无麟凤，自是皇家结网疏。」陶少与水曹任畹相善，又寓之诗云：「好向明时荐遗逸，莫教千古吊灵均。」嗣主知而未及辟之。会彗孛日见，陶乃叹曰：「国家其几亡乎？」遂失淮甸。嗣主南幸，以冀苟逸，迨至落星，诸将欲往问。然陶所居不与俗接，惟嗜鲊，一啗或至千脔。遂使衣商贾之服，赍鲊往。既至，陶即时出，乃问官家龙舟将抵何处，对曰：「已达落星矣。」因问陶曰：「星可避耶？」答曰：「落星不还，何俟？」嗣主躁挠，不俟返命，已至南都。既数日，诘旦，殿庭忽见残獐一脚，视之，乃兽食之余。询宿衞，莫知所以，遂往询之，陶曰：「昨暮乃狼星所直，故尔。」嗣主叹曰：「真鸿儒矣。」将召见，会嗣主殂。后主即位，知其运祚衰替，遂绝绅之望，以修养烧炼还丹为事。有诗云：「乾坤见了文章懒，龙虎成来印绶疏。」又云：「磻溪老叟无人用，闲列查黎教六韬。」又曰：「近来世上无徐庶，谁向桑麻识卧龙。」陶所遁西山，先产药物，仅数十种。开宝中，常见一叟，角发被褐，与一炼师舁药入城鬻之，获赀则市鲊，就炉二人对饮且啗，旁若无人。既醉，且舞而歌曰：「篮采禾，尘世纷纷事更多，争如卖药沽酒饮，归去深崖拍手歌。」时人见其纵逸，姿貌非常，每饮酒食鲊，疑为陶之夫妇焉。竟不知所终，或云得仙矣。《江南野史》八。《钓矶立谈》。马令《南唐书》一五。《唐诗纪事》六〇。陆游《南唐书》七。《十国春秋》二九。</p></li>
<li><p><span id="唐轶三十六-陈陶-2"></span>
〔陈陶诗〕又云：「蟠溪老叟无人问，闲列柤梨教六韬。」柤、梨，其二子小字也。或问其优劣，陶答曰：「味虽不同，皆可于口。」《钓矶立谈》。《十国春秋》二九。</p></li>
<li><p><span id="唐轶三十六-陈陶-3"></span>
世传陈陶诗数百篇，间有佳语，如「中原不是无麟凤，自是皇家结网疏」，「可怜无定河边骨，犹是春闺梦里人」之类，人多传诵之。龙衮《江南野录》为陶传，称其得道不死，开宝间犹无恙。然唐末人曹松、方干之徒，皆有哭陶诗，则陶之死久矣，不知衮何所据乎。陶见于唐末，而集中乃有《赠高闲歌》，若尔，亦自当年百余岁。唐诗人如刘商，皆传为仙去，固不可知，但既有哭之人，则知其死不诬耳。《蔡宽夫诗话》（《苕溪渔隐丛话》前集一八）。</p></li>
</ol>
</div>
<div id="陈-贶" class="section level2" number="87.38">
<h2>
<span class="header-section-number">87.38</span> 陈　贶<a class="anchor" aria-label="anchor" href="#%E9%99%88-%E8%B4%B6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-陈贶-1"></span>
处士陈贶者，闽中人。少孤贫，好学。出游庐山，刻苦修进诗书，至数千卷。有诗名闻于四方，慵于取仕，隐于山麓。岁时伏腊，庆吊人事，都未暂往。时辈多师事之。有季父为桑门，每赖其给。有诗数百首，骨务强梗，出于常态，颇有阆仙之致，脍于人口。其中有《景阳台怀古》云：「景阳太庙地，运极自依依。一会皆同是，到头谁论非。酒秾沈远虑，花好失前机。见此兴亡事，正当家国肥。」嗣主闻之，以币帛征之，乃幞巾绦带，布裘鹿鞟。引见宴语，因授以官。贶不受，苦辞。嗣主见其言语朴野，翔集疏逸，不却其志，因锡以粟帛，放还旧居。十余年卒，时及七十。贶五十方娶，有庆之者曰：「处士新郎，燕尔安乎？」贶答曰：「呵呵，仆少处山谷，莫预世事，不知衣裾之下，有此珍美。」乃更咍。及就征，或问处士：「细君置之何所？」对曰：「暂寄师叔寺中。」或曰：「妇人年少，为德不一，何以防闲？」答曰：「锁之矣。」或曰：「其如水火何？」贶曰：「钥匙亦付之矣。」淳质如此。名士过其故居，多著咏焉。《江南野史》六。马令《南唐书》一五。</p></li>
<li><p><span id="唐轶三十六-陈贶-2"></span>
陈贶，闽人。性夷澹，隐于庐山四十年，衣食乏绝，不以动心。苦思于诗，得句未成章，已播远近。元宗闻其名，召见。时方奇寒，元宗见其衣单薄，降手扎曰：「欲以绫绮衣赐卿，卿必不受。今赐朕自服䌷缣衣三十事。」俄授江州士曹掾，固辞归。卒于山中，年七十余。陆游《南唐书》七。《十国春秋》二九。</p></li>
</ol>
</div>
<div id="郑元素" class="section level2" number="87.39">
<h2>
<span class="header-section-number">87.39</span> 郑元素<a class="anchor" aria-label="anchor" href="#%E9%83%91%E5%85%83%E7%B4%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-郑元素-1"></span>
郑元素者，温韬之甥，隐居庐山青牛谷，不交人事。元宗召至都下，馆于徐铉家。及卒，铉令元素乡人龙敏瘗其尸于石子岗。临穴之际，有七鹤盘旋空中，敏辄祷之，一一下拂棺盖。《江南余载》下。</p></li>
<li><p><span id="唐轶三十六-郑元素-2"></span>
郑元素，京兆华原人也。少习诗礼。避乱南游，隐居于庐山青牛谷，高卧四十余年。采薇食蕨，弦歌自若，搆椽剪茅于舍后，会集古书殆至千余卷。元素，温韬之甥也，自言韬发昭陵，从埏道下，见宫室制度闳丽不异人间，中为正寝，东西厢列石床，床上石函中有铁匣，悉藏前世图书，钟、王墨迹，纸墨如新，韬悉取之。韬死，元素得之为多。马令《南唐书》一五。《十国春秋》二九。参见唐太宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html#%E5%94%90%E8%BD%B6%E4%B8%80-%E5%94%90%E5%A4%AA%E5%AE%97-140">140</a>。</p></li>
</ol>
</div>
<div id="许-规" class="section level2" number="87.40">
<h2>
<span class="header-section-number">87.40</span> 许　规<a class="anchor" aria-label="anchor" href="#%E8%AE%B8-%E8%A7%84"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-许规-1"></span>
许规，高阳人。祖儒，义不食梁粟，自雍州襁负东走，隐江南山谷中终身不出。儒生稠，稠生规。规好道家言，故不事事。尝覉旅宣歙间，闻旁舍呻呼，就讯之。曰：「我某郡人也。察君长者，且死，愿以骸骨属。」因指橐中黄金十斤，曰：「以是交长者。」规许诺，敬负其骨千里，并黄金置死者家。父惊愧之，因献金如亡儿言，以为许君寿。规不顾，竟去。闻者以规为长者。马令《南唐书》一八。《十国春秋》二九。</li>
</ol>
</div>
<div id="颜-诩" class="section level2" number="87.41">
<h2>
<span class="header-section-number">87.41</span> 颜　诩<a class="anchor" aria-label="anchor" href="#%E9%A2%9C-%E8%AF%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-颜诩-1"></span>
颜诩，鲁郡公真卿之后，唐末徙居禾川。诩少孤，兄弟数人，事继母以孝闻。雅辞翰，谨礼法，多循先业。迨末年，一门百口，家法严肃，男女异序，少长敦睦。子姪二十余人，皆服儒业，每延宾侣寓门下者常十数，诩晨暮延揖，饮馔燕笑，未尝不躬自接对。虽遇姻戚冲孺，亦为之冠带尽礼。就所居第依泉石筑亭榭，开轩四敞，则碧鲜丛遶，翠微环列，萧爽之趣，杜绝尘嚣。水部员外郎孟宾于尝以诗美之，云：「园林萧爽闻来久，欲访因循二十秋。此日开襟吟不尽，碧山重叠水长流。」又司农卿何蒙、殿中丞蒯鼇、史馆孙伯纯各为诗序，以述其幽隐。诩闻子弟有与宾客戏者，未尝面责，手写韦昭《博弈论》署于屋壁，使之自愧。家人未尝见其喜愠。初，季父非理据乡人桑，诣邑求治，令尹下诩评之。诩偿以己𦈏，其讼遂止。卒年七十余。马令《南唐书》一五。《十国春秋》二九。</li>
</ol>
</div>
<div id="顾闳中" class="section level2" number="87.42">
<h2>
<span class="header-section-number">87.42</span> 顾闳中<a class="anchor" aria-label="anchor" href="#%E9%A1%BE%E9%97%B3%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-顾闳中-1"></span>
顾闳中，江南人也。事伪主李氏，为待诏。善画，独见于人物。是时，中书舍人韩熙载以贵游世胄，多好声伎，专为夜饮，虽宾客揉杂，欢呼狂逸，不复拘制。李氏惜其才，置而不问。声传中外，颇闻其荒纵，然欲见樽俎灯烛间觥筹交错之态，度不可得，乃命闳中夜至其第窃窥之，目识心记，图绘以上之，故世有《韩熙载夜宴图》。《宣和画谱》七。《十国春秋》三一。</li>
</ol>
</div>
<div id="梅行思" class="section level2" number="87.43">
<h2>
<span class="header-section-number">87.43</span> 梅行思<a class="anchor" aria-label="anchor" href="#%E6%A2%85%E8%A1%8C%E6%80%9D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-梅行思-1"></span>
梅行思，不知何许人也。能画人物、牛马，最工于鸡，以此知名，世号曰「梅家鸡」。为鬭鸡尤精，其赴敌之状，昂然而来，竦然而待，磔毛怒瘿，莫不如生。至于饮啄闲暇，雌雄相将，众雏散漫，呼食助叫，态度有余，曲尽赤帻之妙，宜其得誉焉。……行思，唐末人，接五代，家居江南，为南唐李氏翰林待诏，品目甚高。今御府所藏四十有一。《宣和画谱》一五。</li>
</ol>
</div>
<div id="曹仲元" class="section level2" number="87.44">
<h2>
<span class="header-section-number">87.44</span> 曹仲元<a class="anchor" aria-label="anchor" href="#%E6%9B%B9%E4%BB%B2%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-曹仲元-1"></span>
曹仲元，建康丰城人，江南李氏时为翰林待诏。画道释鬼神，初学吴道玄，不成，弃其法，别作细密，以自名家，尤工傅彩，遂有一种风格。尝于建业佛寺画上下座壁，凡八年不就，李氏责其缓，命周文矩较之。文矩曰：「仲元绘上天本样，非凡工所及，故迟迟如此。」越明年乃成，李氏特加恩抚焉。……当时江左言道释者，称仲元为第一，不为过焉。今御府所藏四十有一。《宣和画谱》三。《十国春秋》三一。</li>
</ol>
</div>
<div id="顾德谦" class="section level2" number="87.45">
<h2>
<span class="header-section-number">87.45</span> 顾德谦<a class="anchor" aria-label="anchor" href="#%E9%A1%BE%E5%BE%B7%E8%B0%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-顾德谦-1"></span>
顾德谦，建康人，工画人物，风神清劭，举无与比。李后主爱重之，尝谓曰：「古有凯之，今有德谦，二顾相望，继为画绝矣。」识者以为知言。吕文靖家有《萧翼说兰亭故事》横卷，青锦褾饰，碾玉轴头，实江南之旧物，窥其风格，可知非谬也。《图画见闻志》三。《宣和画谱》四。《图绘宝鉴》三。《十国春秋》三一。　案：顾德谦，《宣和画谱》误作「颜德谦」。</li>
</ol>
</div>
<div id="董-源" class="section level2" number="87.46">
<h2>
<span class="header-section-number">87.46</span> 董　源<a class="anchor" aria-label="anchor" href="#%E8%91%A3-%E6%BA%90"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-董源-1"></span>
南唐后主坐碧落宫，召冯延巳论事，至宫门，逡巡不进。后主使使促之。延巳云：「有宫娥着青红锦袍当门而立，故不敢径进。」使随共行，谛视，乃八尺琉璃屏。画夷光独立图也。问之，董源笔也。此与孙权弹蝇何异？《丹青记》（《瑯环记》中）。《十国春秋》三一。</li>
</ol>
</div>
<div id="徐-熙" class="section level2" number="87.47">
<h2>
<span class="header-section-number">87.47</span> 徐　熙<a class="anchor" aria-label="anchor" href="#%E5%BE%90-%E7%86%99"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-徐熙-1"></span>
徐熙，金陵人，世为江南显族。所尚高雅，寓兴闲放。画草木虫鱼，妙夺造化，非世之画工形容所能及也。常徜徉游于园圃间，每遇景辄留，故能传写物态，蔚有生意。至于芽者、甲者、华者、实者，与夫濠梁𪡋喁之态，连昌森束之状，曲尽真宰转钧之妙，而四时之行，盖有不言而传者。江南伪主李煜衔璧之初，悉以熙画藏之于内帑。且今之画花者，往往以色晕淡而成，独熙落墨以写其枝叶蘂萼，然后傅色，故骨气风神为古今之绝笔。议者或以谓黄筌、赵昌为熙之后先，殆未知熙者。盖筌之画则神而不妙，昌之画则妙而不神，兼二者一洗而空之，其为熙欤。梅尧臣有诗名，亦慎许可，至咏熙所画《夹竹桃花》等图，其诗曰：「花留蜂蝶竹有禽，三月江南看不足。徐熙下笔能逼真，茧素画成才六幅。」又云：「年深粉剥见墨踪，描写工夫始惊俗。」至卒章乃曰：「竹真似竹桃似桃，不待生春长在目。」以此知熙画为工矣。熙之孙崇嗣、崇勋，亦颇得其所传焉。今御府所藏二百四十有九。《宣和画谱》一七。</p></li>
<li><p><span id="唐轶三十六-徐熙-2"></span>
国初，江南布衣徐熙、伪蜀翰林待诏黄筌，皆以善画著名，尤长于画花竹。蜀平，黄筌并子居宝、〔居采〕、居实，弟惟亮，皆隶翰林图画院，擅名一时。其后江南平，徐熙至京师，送图画院品其画格。诸黄画花，妙在赋色，用笔极新细，殆不见墨迹，但以轻色染成，谓之写生。徐熙以墨笔画之，殊草草，略施丹粉而已，神气迥出，别有生动之意。筌恶其轧己，言其画粗恶不入格，罢之。熙之子乃效诸黄之格，更不用墨笔，直以彩色图之，谓之「没骨图」，工与诸黄不相下，筌等不复能瑕疵，遂得齿院品。〔然〕其气韵皆不及熙远甚。《梦溪笔谈》一七。</p></li>
</ol>
</div>
<div id="董-羽" class="section level2" number="87.48">
<h2>
<span class="header-section-number">87.48</span> 董　羽<a class="anchor" aria-label="anchor" href="#%E8%91%A3-%E7%BE%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-董羽-1"></span>
董羽，字仲翔，毗陵人。善画鱼龙海水，不为汀泞沮洳之陋，濡沫涸辙之游，喜作禹门砥柱、乘长风破万里浪、惊雷怒涛与之为出没，尽鱼龙超忽覆却之状。其笔端所得，岂惟壮观而已耶？事伪主李煜为待诏，后随煜归京师，即命为图画院艺学。今金陵清凉寺有李煜八分题名，萧远草书，羽画海水，为三绝。羽语吃，时以「董哑子」称。方太宗尝令画端拱楼壁，观者畏慑，因以杇镘，羽亦终不偶。顷画水于玉堂北壁，其汹涌澜飜，望之若临烟江绝岛间，虽咫尺汗漫莫知其涯涘也。宋白为时闻人，一见击节称赏，因赋以诗，其警句谓「回眸已觉三山近，满壁潜惊五月寒」。则羽之得名，岂虚矣哉！今御府所藏十有四。《宣和画谱》九。《图画见闻志》四。　案：《十国春秋》三一《董羽传》谓清凉寺八分题名为元宗李璟书。</p></li>
<li><p><span id="唐轶三十六-董羽-2"></span>
董羽，江左人，善画水。太宗作端拱楼，命羽四壁画龙水。羽极其精思，凡半年而毕。羽时为翰林艺学，衣绿，意望恩赏。太宗与宫中嫔御登楼，皇子尚幼，遥见画壁，惊畏呼哭，不敢视，丞令圬墁之，羽卒不获赏。《宋朝事实类苑》五一。《图画见闻志》四。</p></li>
</ol>
</div>
<div id="卫-贤" class="section level2" number="87.49">
<h2>
<span class="header-section-number">87.49</span> 卫　贤<a class="anchor" aria-label="anchor" href="#%E5%8D%AB-%E8%B4%A4"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-卫贤-1"></span>
衞贤，京兆人。仕南唐，为内供奉。初师尹继昭，后刻苦不倦，执学吴生。长于楼观殿宇、盘车水磨，于时见称。予尝于富商高氏家观贤画盘车水磨图，及故大丞相文懿张公第有《春江钓叟图》，上有南唐李煜金索书《渔父词》二首。《五代名画补遗》。《图画见闻志》二。《宣和画谱》八。</li>
</ol>
</div>
<div id="王齐翰" class="section level2" number="87.50">
<h2>
<span class="header-section-number">87.50</span> 王齐翰<a class="anchor" aria-label="anchor" href="#%E7%8E%8B%E9%BD%90%E7%BF%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-王齐翰-1"></span>
王齐翰，金陵人，事江南伪主李煜为翰林待诏。画道释人物，多思致。好作山林丘壑、隐岩幽卜，无一点朝市风埃气。开宝末，煜衔璧请命，步卒李赓者入佛寺中，得齐翰画罗汉十六轴，为商贾刘元嗣高价售之，载入京师，质于僧寺。后元嗣偿其所贷，愿赎以归，而僧以过期拒之，元嗣讼于官府。时太宗尹京，督索其画，一见大加赏叹，遂留画，厚赐而释之。阅十六日，太宗即位。后名《应运罗汉》。今御府所藏一百十有九。《宣和画谱》四。</li>
</ol>
</div>
<div id="丁-谦" class="section level2" number="87.51">
<h2>
<span class="header-section-number">87.51</span> 丁　谦<a class="anchor" aria-label="anchor" href="#%E4%B8%81-%E8%B0%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-丁谦-1"></span>
丁谦，晋陵人。初工画竹，后兼善果实园蔬。傅粉浅深，率有生意，虫蠹残蚀之状，具能模写，至使人扪之若有迹也。尝画葱一本，为江南李氏赏激，亲书「丁谦」二字于其上，盖欲别其非常画耳。其后寇准藏之，以为珍玩焉。今御府所藏三。《宣和画谱》二〇。</li>
</ol>
</div>
<div id="童-氏" class="section level2" number="87.52">
<h2>
<span class="header-section-number">87.52</span> 童　氏<a class="anchor" aria-label="anchor" href="#%E7%AB%A5-%E6%B0%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-童氏-1"></span>
妇人童氏，江南人也，莫详其世系。所学出王齐翰。画工道释人物。童以妇人而能丹青，故当时绅家妇女往往求写照焉。有文士题童氏画，诗曰：「林下材华虽可尚，笔端人物更清妍。如何不出深闺里，能以丹青写外边。」后不知所终。今御府所藏一。《宣和画谱》六。</li>
</ol>
</div>
<div id="李-冠" class="section level2" number="87.53">
<h2>
<span class="header-section-number">87.53</span> 李　冠<a class="anchor" aria-label="anchor" href="#%E6%9D%8E-%E5%86%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-李冠-1"></span>
进士李冠子善吹中管，妙绝当代。上饶郡公尝闻于元宗，上甚欲召对，属淮甸多故，盘桓朞月，戎务日繁，竟不获见。出关日，李建勋赠一绝云：「韵如古涧长流水，怨似秋枝欲断蝉。可惜人间容易听，新声不到御楼前。」《南唐近事》。马令《南唐书》二四、陆游《南唐书》一七、《十国春秋》三二。　案：李冠子，《诗话总龟》前集二七引《南唐近事》、马、陆《南唐书》及《十国春秋》并作「李冠」。</li>
</ol>
</div>
<div id="申渐高" class="section level2" number="87.54">
<h2>
<span class="header-section-number">87.54</span> 申渐高<a class="anchor" aria-label="anchor" href="#%E7%94%B3%E6%B8%90%E9%AB%98"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-申渐高-1"></span>
金陵建国之初，军储未实，关市之利，敛率尤繁，农商苦之，而莫达于上。时属近甸亢旱日久，祈祷无应。上他日举觞苑中，宣示宰臣曰：「近京三五十里皆报雨足，独京师不雨，何邪？得非狱市之间，冤枉未伸乎？」诸相未及对，申渐高历陛而进曰：「雨惧抽税，不敢入京。」上因是悟之。翊日下诏，停一切额外税，信宿之间，膏泽告足。故知优旃漆城，那律瓦衣，不为虚矣。《南唐近事》（《靖康缃素杂记》七）。又《类说》二一引。《江表志》上。马令《南唐书》二五。陆游《南唐书》一七。《十国春秋》一二。参见李家明<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E6%9D%8E%E5%AE%B6%E6%98%8E-1">1</a>。</p></li>
<li><p><span id="唐轶三十六-申渐高-2"></span>
见李昪<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%9D%8E%E6%98%AA-13">13</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%9D%8E%E6%98%AA-14">14</a>。</p></li>
</ol>
</div>
<div id="杨花飞" class="section level2" number="87.55">
<h2>
<span class="header-section-number">87.55</span> 杨花飞<a class="anchor" aria-label="anchor" href="#%E6%9D%A8%E8%8A%B1%E9%A3%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-杨花飞-1"></span>
见李璟<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%9D%8E%E7%92%9F-6">6</a>。</li>
</ol>
</div>
<div id="李家明" class="section level2" number="87.56">
<h2>
<span class="header-section-number">87.56</span> 李家明<a class="anchor" aria-label="anchor" href="#%E6%9D%8E%E5%AE%B6%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-李家明-1"></span>
李家明，世为庐州西昌人。嗣主时，为乐部头，有学，解滑稽，善讽谏，为时所推。从嗣主游后苑，登于台观，盛望钟山雨，曰：「其势即至矣。」家明对曰：「雨虽来，必不敢入城。」嗣主怪而问之，家明曰：「惧陛下重税。」嗣主曰：「不因卿言，朕不知之。」遂令搉务降半而征之。及见牛晚卧树阴，嗣主曰：「牛且热矣。」家明曰：「臣不调，敢上绝句。」曰：「曾遇宁戚鞭敲角，又被田单火燎身。闲背斜阳嚼枯草，近来问喘更无人。」时左右宰臣皆惭，免冠谢罪。宋齐邱只产一子，辄死，齐邱哭之恸，逾月，自亲王宰寮勉之不止。家明谓主曰：「已能止之矣！大王当复厚赐。」王许诺，家明遂作大纸鸢，上书云：「欲兴唐祚革强吴，尽是先生设计谟。一个孩儿不得，让皇百口合何如。」乘风放之，度至齐邱第，遂绝其缕，令坠，齐邱见之，惭感而止。家明遂大获缗帛。后嗣主于苑中命元寮临池而钓，诸臣皆屡引其鳞，惟嗣主无所获。家明见其犹豫，乃曰：「臣昧死敢上刍荛。」曰：「玉甃金钩兴正浓，碧池春煖水溶溶。凡鳞不敢吞香饵，知道君王合钓龙。」嗣主因大喜，燕极懽而罢。及嗣主加王弟景达等官，而恩泽未及臣下，因赐享醼，家明乃入末，作二翁妇而出列坐，令其新妇，每进一饮一食皆辄拜献，而礼颇繁剧，翁妇怒而责之曰：「新妇自家官，自家家，何用烦拜耶！」嗣主闻之，曰：「孤为一方之主，而恩不覃于外，孤之过矣，家明之过亦宜乎！」因厚赐之，而加百官焉。先是，建州王延政与闽州兄延羲有隙，遂各称帝，嗣主遣将平之，俘延政及百官入建康，寻封王，遂命王公宰寮之属燕其第。时遣家明率乐部往，延政啬于贿赂，家明怒其寡，而讥之曰：「贱工无伎，大王优赐，不敢奉命。然告大王乞取一物。」延政曰：「吾家所有，唯汝之命。」家明曰：「大王平天冠今且无用，家明敢请之。」延政默然，惭恨而罢。自是怏怏发疾而卒。时家明母死，欲归葬，会嗣主听政之暇，坐于便殿，秉笔于琬琰上，闲书草字，家明因诈曰：「臣每窃学人署字，与之不疑。」嗣主曰：「卿能学孤为乎？」家明曰：「臣虽愚卤，愿効神踪。」嗣主乃于麻纸上大押字，命试学焉。家明得之，辄于草字上书云：「宣州于上供库钱支二百千付家明安厝母亲。」嗣主见之大笑，因而赐焉。从嗣主幸南都，时既划江，舟檝多从南岸，至赵屯，因辍乐停觞，北望皖公山，谓家明曰：「好青峭数峰，不知何名耶？」家明应声对曰：「龙舟轻飐锦帆风，正值宸游望远空。回首皖公山色翠，影斜不到寿杯中。」嗣主因惭，俛首而过。及后主嗣位，家明老而无宠焉。《江南野史》七。《江南野录》（《类说》一八、《诗话总龟》前集四八）。马令《南唐书》二五。《十国春秋》三二。参见申渐高<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%94%90%E8%BD%B6%E4%B8%89%E5%8D%81%E5%85%AD-%E7%94%B3%E6%B8%90%E9%AB%98-1">1</a>。</li>
</ol>
</div>
<div id="王感化" class="section level2" number="87.57">
<h2>
<span class="header-section-number">87.57</span> 王感化<a class="anchor" aria-label="anchor" href="#%E7%8E%8B%E6%84%9F%E5%8C%96"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-王感化-1"></span>
江南李氏乐人王感化，建州人，隶光山乐籍。建州平，入金陵教坊。少聪敏，未曾执卷而多识，善为词，口谐捷急，滑稽无穷。时本卿节帅更代饯别，感化前献诗曰：「旌旆赴天台，溪山晓色开。万家悲更喜，迎佛送如来。」至金陵，宴苑中有白野鹊，李璟令赋诗，应声曰：「碧岩深洞恣游遨，天与芦花作羽毛。要识此来栖宿处，上林琼树一枝高。」又《题怪石》凡八句皆用故事，但记其一联云：「草中误认将军虎，山上曾为道士羊。」《谈苑》（《诗话总龟》前集四八）。</p></li>
<li><p><span id="唐轶三十六-王感化-2"></span>
杨文公《谈苑》载伶人王感化少聪敏，未尝执卷，而多识故实，口谐捷急，滑稽无穷。会中主引李建勋、严续二相游苑中，适见系牛于株枿上，令感化赋诗，应声曰：「曾遭宁戚鞭敲角，几被田单火燎身。独向残阳嚼枯草，近来问喘更何人？」因以讥二相也。又中主徙豫章，浔阳遇大风，中主不悦，命酒独酌。指北岸山问舟人，云皖公山，愈不怿。感化独前献诗曰：「龙舟万里架长风，汉武浔阳事正同。珍重皖公山色好，影斜不落寿杯中。」中主大悦，赐束帛。余读《江南野录》，载李家明事：当嗣主时为乐部头，能滑稽，善讽谏。亦载二诗，首尾大同小异。《咏牛》诗曰：「曾遭宁戚鞭敲角，又被田单火燎身。闲背斜阳嚼枯草，近来问喘更无人。」《龙舟》诗曰：「龙舟轻飐锦帆风，正值宸游望远空，回首皖公山色翠，影斜不到寿杯中。」嗣主因恸，俛首而过。《谈苑》以感化为建州人，《野录》以家明为庐州人；《谈苑》谓中主，《野录》谓嗣主，未详孰是。《靖康缃素杂记》七。</p></li>
<li><p><span id="唐轶三十六-王感化-3"></span>
王感化善讴歌，声韵悠扬，清振林木，系乐部为歌板色。元宗嗣位，宴乐击鞠不辍。尝乘醉命感化奏《水调》词，感化唯歌「南朝天子爱风流」一句，如是者数四。元宗辄悟，覆杯叹曰：「使孙、陈二主得此一句，不当有衔璧之辱也。」感化由是有宠。元宗尝作《浣溪沙》二阕，手写赐感化，曰：「菡萏香销翠叶残，西风愁起碧波间。还与容光共憔悴，不堪看。　　细雨梦回清漏永，小楼吹彻玉笙寒。漱漱泪珠多少恨，倚栏干。」「手卷珠帘上玉钩，依前春恨锁重楼。风里落花谁是主，思悠悠。　　青鸟不传云外信，丁香空结雨中愁。回首绿波春色暮，接天流。」后主即位，感化以其词札上之。后主感动，赏赐感化甚优。马令《南唐书》二五。　案：歌「南朝天子爱风流」句，又作杨花飞事。参见李璟<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%9D%8E%E7%92%9F-6">6</a>。</p></li>
</ol>
</div>
<div id="李廷珪" class="section level2" number="87.58">
<h2>
<span class="header-section-number">87.58</span> 李廷珪<a class="anchor" aria-label="anchor" href="#%E6%9D%8E%E5%BB%B7%E7%8F%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-李廷珪-1"></span>
莆阳蔡君谟尝评李廷珪墨能削木，坠沟中，经月不坏。李超，易水人，唐末与其子廷珪亡至歙州，以其地多美松，因留居，以墨名家。本姓奚，江南赐姓李氏。珪或为邽，珪弟廷宽，男承宴、承安，男乂用，皆有闻易水。《渑水燕谈录》八。参见《墨史》上。</p></li>
<li><p><span id="唐轶三十六-李廷珪-2"></span>
太祖下南唐，所得李廷珪父子墨，同他俘获物，付主藏籍收，不以为贵也。后有司更作相国寺门楼，诏用黑漆，取墨于主藏，车载以给，皆廷珪父子之墨。至宣和年，黄金可得，李氏之墨不可得也。《邵氏闻见后录》二八。</p></li>
<li><p><span id="唐轶三十六-李廷珪-3"></span>
吴幵正仲家蓄唐以来墨，诸李所制，皆有之。云无出廷珪之右者，其坚利可以削木。渠书《华严经》一部，半用廷珪，才研一寸。其下四秩，用承宴墨，遂至二寸，则胶法可知矣。王彦若《墨说》云：「赵韩王从太祖至洛，行故宫，见架间一箧，取视之，皆李氏父子所制墨也。因尽以赐王。后王之子妇蓐中血运危甚，医求古墨为药，因取一枚，投烈火中，研末酒服即愈。诸子欲各备产乳之用，乃尽取墨煅而分之。自是李氏墨世益少得云。」《鸡肋编》下。</p></li>
</ol>
</div>
<div id="吴廷绍" class="section level2" number="87.59">
<h2>
<span class="header-section-number">87.59</span> 吴廷绍<a class="anchor" aria-label="anchor" href="#%E5%90%B4%E5%BB%B7%E7%BB%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-吴廷绍-1"></span>
吴廷绍为太医令，不甚知名。烈祖喉中痒涩，进药无验，廷绍进楮实汤，服之顿愈。宰相冯延巳尝病脑痛，医工旁午，累日不痊。及廷绍至，先诘其家人曰：「相公酷嗜何物？」对曰：「每食山鸡、鹧鸪。」廷绍进姜豆汤一服，立差。群医默志其方，他日以楮实治喉痒，以姜豆治脑痛，皆无効。或问其故，廷绍曰：「烈祖常服饵金石，吾故以木之阳实胜之，木王则金绝矣。冯公嗜山鸡、鹧鸪，二鸟皆食乌头、半夏，姜豆乃解其毒尔。」群医大服。马令《南唐书》二四。陆游《南唐书》一七。《十国春秋》三二。</li>
</ol>
</div>
<div id="聂氏女" class="section level2" number="87.60">
<h2>
<span class="header-section-number">87.60</span> 聂氏女<a class="anchor" aria-label="anchor" href="#%E8%81%82%E6%B0%8F%E5%A5%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-聂氏女-1"></span>
太平县聂氏女，方十三，随母采薪，母为暴虎搏去，蹲之将食，女持刃，自后跳虎脊交抱，连割其颈，虎奋掷不脱，遂自困死。女舍之，归告乡人，共收母尸。《江表志》中。《十国春秋》二九。</li>
</ol>
</div>
<div id="王栖霞" class="section level2" number="87.61">
<h2>
<span class="header-section-number">87.61</span> 王栖霞<a class="anchor" aria-label="anchor" href="#%E7%8E%8B%E6%A0%96%E9%9C%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-王栖霞-1"></span>
烈祖夜坐南薰阁，召见道士王栖霞，问：「何术可致太平？」栖霞对曰：「治身治心，乃治家国之本。今升下饥嗔饱喜尚不能节，何以福及苍生？」是时元宗母宋后在帘中听之，叹为至语，赐以金帛，栖霞皆不受。所居玄真观西北陂泽中有高树，栖霞尝于其上焚拜奏章。烈祖欲为之建坛，栖霞曰：「建国之初，经用不足，不宜营此闲务。」《江南余载》上。《续世说》一。《十国春秋》三四。</li>
</ol>
</div>
<div id="耿先生" class="section level2" number="87.62">
<h2>
<span class="header-section-number">87.62</span> 耿先生<a class="anchor" aria-label="anchor" href="#%E8%80%BF%E5%85%88%E7%94%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-耿先生-1"></span>
耿先生者，江表将校耿谦之女也。少而明慧，有姿色，颇好书，稍为诗句，往往有嘉旨，而明于道术，能拘制鬼魅，通于黄白之术。变怪之事，奇伟恍惚，莫知其何从得也。保大中，江淮富盛，上好文雅，悦奇异之事，召之入宫。盖观其术，不以贯鱼之列待，特处之别院，号曰先生。先生常被碧霞帔，见上多持简，精彩卓逸，言词朗畅，手如鸟爪，不便于用，饮食皆仰于人。复不喜行，宫中常使人抱持之。每为诗句，题于墙壁，自称北大先生，亦莫知其旨也。先生之术不常，的然发扬于外，遇事则应，暗然而彰，上益以此重之也。《江淮异人录》。</p></li>
<li><p><span id="唐轶三十六-耿先生-2"></span>
先生后有孕，一日谓上曰：「妾此夕当产，神孙圣子诚在此耳。请备生产所用之物。」上悉为设之，益令宫人宿于室中。夜半烈风震霆，室中人皆震惧，是夜不复产。明旦，先生腹已消如常人。上惊问之，先生曰：「昨夜雷电中生子，已为神物持去，不复得矣。」先生嗜酒，至于男女大欲，亦略同于常。后亦竟以疾终。《江淮异人录》。《南唐近事》。《续博物志》三。马令《南唐书》二四。陆游《南唐书》一七。《十国春秋》三四。</p></li>
<li><p><span id="唐轶三十六-耿先生-3"></span>
宫中忽失元敬宋太后所在，耿亦隐去，凡月余，中外大骇。有告者云：「在都城外二十里方山宝华宫。」元宗亟命齐王景遂往迎太后，见与数道士方酣饮，乃迎还宫。道士皆诛死，耿亦不复得入宫中，然犹往来江淮。后不知所终。金陵好事家至今犹有耿先生写真云。陆游《南唐书》一七。《十国春秋》三四。</p></li>
</ol>
</div>
<div id="许-坚" class="section level2" number="87.63">
<h2>
<span class="header-section-number">87.63</span> 许　坚<a class="anchor" aria-label="anchor" href="#%E8%AE%B8-%E5%9D%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶三十六-许坚-1"></span>
许坚、不知何许人，遇酒筵，不问尊卑，远近必到，乘兴只三五杯便去。性嗜鱼，将鱼火上旋炙，熟处即吃，生处复炙，殊不去其鳞肠。每和巾带入溪涧内浴度目浸身，出水即于风日中坐候干。其衣服多有黤气，人恶之。或有人与物，忻然而受，将散与贫者。多于梦中吟诗。宿溧阳县灵泉精舍，僧出白字韵，请留诗。其僧对榻，见熟睡至晚起，出七言诗云：「近枕吴溪与越峰，前朝恩锡云泉额。竹林晴见雁塔高，石室曾栖几禅伯。荒碑字没秋苔深，古池香泛荷花白。客有经年别故林，落日猿啼情脉脉。」太平兴国九年，自茅山再游庐山，于方先生房内安下。至夜深，常与数人谈笑，人疑听，坚已知之，高声云：「不得来，不得来。」今在洪州西山或吉州玉笥山。《郡阁雅谈》（《诗话总龟》前集四六）。</p></li>
<li><p><span id="唐轶三十六-许坚-2"></span>
许坚，江左人，为性薮野，似非今之人。年高，绝不知晓人事，少言，人不问，终日不启口。多居三茅山，不知年岁，形容不变。好餐鱼，能为诗，多谈神僊事。题茅山观曰：「尝恨清风千载郁，洞天今得恣游遨。松楸古色玉坛静，鸾鹤不来青帝高。茅氏井寒丹已化，玄宗碑断梦仍劳。分明有个长生路，休向红尘叹二毛。」早年，坚以时事干江南李氏，人讶其狂戆，以为风恙，莫与之礼。以一绝上舍人徐铉云：「几宵烟日锁楼台，欲寄侯门荐祢才。满面尘埃人不识，谩随流水出山来。」因拂衣归隐。今尚在，隐迹江淮间。《雅言杂载》（《诗话总龟》前集四六）。</p></li>
<li><p><span id="唐轶三十六-许坚-3"></span>
许坚，不知其家世。或曰晋长史穆之裔。形陋而怪，或寓庐阜白鹿洞桑门道馆，行吟自若。帻巾芒𪨗，短襕至骭。亦无赍装，唯自负布囊，常括不解。每沐浴，不脱衣，就谿涧，出而暵之。或问其故，则言：「天象昭布，虽白昼，亦常参列，人自昧之尔。其可裸裎乎？」坚癖嗜鱼，或得大鱼，则全体而烹，不加醯盐，熟即啗之。游溧阳下山寺，吟诗曰……后或居茅山，或入九华，适意往返，人不能测。旧与樊若水相善。若水北度后，因转挽于江南，遇坚于简寂观，勉之以仕，则颦蹙不答。坚尝至阳羡，人不之识，一日涉西津，凌波阔步，若平地然。众昉神之，不知其所在云。马令《南唐书》一五。《十国春秋》三四。</p></li>
</ol>
</div>
<div id="文-益" class="section level2" number="87.64">
<h2>
<span class="header-section-number">87.64</span> 文　益<a class="anchor" aria-label="anchor" href="#%E6%96%87-%E7%9B%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-文益-1"></span>
宋太祖将问罪江南，李后主用谋臣计，欲拒王师。法眼禅师观牡丹于大内，因作偈讽之曰：「拥毳对芳丛，由来趣不同。发从今日白，花似去年红。艳曳随朝露，馨香逐晚风。何须待零落，然后始知空！」后主不省。王师旋渡江。《冷斋夜话》一。　案：文益卒后谥大法眼。</li>
</ol>
</div>
<div id="谦-光" class="section level2" number="87.65">
<h2>
<span class="header-section-number">87.65</span> 谦　光<a class="anchor" aria-label="anchor" href="#%E8%B0%A6-%E5%85%89"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-谦光-1"></span>
僧谦光，金陵人也，素有才辨，江南国主以国师礼之。然无羁检，饮酒如常，国主无以禁制，而又于诸肉中尤嗜鹅鼈。国主常以从容，语及释氏果报，且问，曰：「老僧无他愿，但得鹅生四只腿，鼈长两重裙，足矣！」国主大笑。显德中，政乱，国主犹晏然，不以介意。一旦，因赏花，命谦光赋诗，因为所讽。诗云：「拥衲对芳丛，由来事不同。鬓从今日白，花似去年红。艳冶随朝露，馨香逐晓风。何须对零落，然后始知空。」《五代史补》五。</li>
</ol>
</div>
<div id="谦-明" class="section level2" number="87.66">
<h2>
<span class="header-section-number">87.66</span> 谦　明<a class="anchor" aria-label="anchor" href="#%E8%B0%A6-%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶三十六-谦明-1"></span>
僧谦明嗜酒，好为诗。独居一室，每日铛中煮肉数斤，醇酒一壶，不俟烂熟，旋割旋饮，以此为常。尝中秋咏月云：「迢迢东海出，渐渐入云衢。此夜一轮满，清光何处无。」乘兴，遂子夜鸣钟。烈祖闻之，不罪也，召问其所求，对曰：「唯愿鹅生四脚，鼈著两裙。」《江南余载》下。</li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD"><span class="header-section-number">87</span> 唐人轶事汇编卷三十六</a></li>
<li><a class="nav-link" href="#%E9%9F%A9%E7%86%99%E8%BD%BD"><span class="header-section-number">87.1</span> 韩熙载</a></li>
<li><a class="nav-link" href="#%E5%BE%90-%E9%94%B4"><span class="header-section-number">87.2</span> 徐　锴</a></li>
<li><a class="nav-link" href="#%E9%AB%98-%E8%B6%8A"><span class="header-section-number">87.3</span> 高　越</a></li>
<li><a class="nav-link" href="#%E9%AB%98-%E8%BF%9C"><span class="header-section-number">87.4</span> 高　远</a></li>
<li><a class="nav-link" href="#%E6%B1%A4-%E6%82%A6"><span class="header-section-number">87.5</span> 汤　悦</a></li>
<li><a class="nav-link" href="#%E9%83%AD%E6%98%AD%E5%BA%86"><span class="header-section-number">87.6</span> 郭昭庆</a></li>
<li><a class="nav-link" href="#%E5%8D%A2-%E9%83%A2"><span class="header-section-number">87.7</span> 卢　郢</a></li>
<li><a class="nav-link" href="#%E4%B9%94%E5%8C%A1%E8%88%9C"><span class="header-section-number">87.8</span> 乔匡舜</a></li>
<li><a class="nav-link" href="#%E8%88%92-%E9%9B%85"><span class="header-section-number">87.9</span> 舒　雅</a></li>
<li><a class="nav-link" href="#%E9%99%88%E8%87%B4%E9%9B%8D"><span class="header-section-number">87.10</span> 陈致雍</a></li>
<li><a class="nav-link" href="#%E5%BC%A0-%E6%B3%8C"><span class="header-section-number">87.11</span> 张　泌</a></li>
<li><a class="nav-link" href="#%E6%9C%B1-%E5%B7%A9"><span class="header-section-number">87.12</span> 朱　巩</a></li>
<li><a class="nav-link" href="#%E9%99%88%E7%9C%81%E8%BA%AC"><span class="header-section-number">87.13</span> 陈省躬</a></li>
<li><a class="nav-link" href="#%E7%8E%8B-%E9%B2%81"><span class="header-section-number">87.14</span> 王　鲁</a></li>
<li><a class="nav-link" href="#%E9%92%9F%E7%A6%BB%E7%91%BE"><span class="header-section-number">87.15</span> 钟离瑾</a></li>
<li><a class="nav-link" href="#%E6%B1%9F%E6%A2%A6%E5%AD%99"><span class="header-section-number">87.16</span> 江梦孙</a></li>
<li><a class="nav-link" href="#%E5%BC%A0-%E7%BF%8A"><span class="header-section-number">87.17</span> 张　翊</a></li>
<li><a class="nav-link" href="#%E8%83%A1%E5%85%83%E9%BE%9F"><span class="header-section-number">87.18</span> 胡元龟</a></li>
<li><a class="nav-link" href="#%E5%BA%B7%E4%BB%81%E6%9D%B0"><span class="header-section-number">87.19</span> 康仁杰</a></li>
<li><a class="nav-link" href="#%E5%AD%99-%E9%B2%82"><span class="header-section-number">87.20</span> 孙　鲂</a></li>
<li><a class="nav-link" href="#%E4%BC%8D-%E4%B9%94"><span class="header-section-number">87.21</span> 伍　乔</a></li>
<li><a class="nav-link" href="#%E8%92%AF-%E9%BC%87"><span class="header-section-number">87.22</span> 蒯　鼇</a></li>
<li><a class="nav-link" href="#%E5%88%98-%E6%B4%9E"><span class="header-section-number">87.23</span> 刘　洞</a></li>
<li><a class="nav-link" href="#%E5%A4%8F%E5%AE%9D%E6%9D%BE"><span class="header-section-number">87.24</span> 夏宝松</a></li>
<li><a class="nav-link" href="#%E5%AD%9F-%E8%B4%AF"><span class="header-section-number">87.25</span> 孟　贯</a></li>
<li><a class="nav-link" href="#%E5%AD%9F%E5%AE%BE%E4%BA%8E-%E5%AD%9F%E5%BD%92%E5%94%90"><span class="header-section-number">87.26</span> 孟宾于　孟归唐</a></li>
<li><a class="nav-link" href="#%E9%92%9F-%E8%BE%90"><span class="header-section-number">87.27</span> 钟　辐</a></li>
<li><a class="nav-link" href="#%E9%BB%84-%E5%8F%AF"><span class="header-section-number">87.28</span> 黄　可</a></li>
<li><a class="nav-link" href="#%E4%BD%95%E6%98%8C%E9%BE%84"><span class="header-section-number">87.29</span> 何昌龄</a></li>
<li><a class="nav-link" href="#%E5%88%98-%E7%82%8E"><span class="header-section-number">87.30</span> 刘　炎</a></li>
<li><a class="nav-link" href="#%E8%B5%B5%E5%AE%A3%E8%BE%85"><span class="header-section-number">87.31</span> 赵宣辅</a></li>
<li><a class="nav-link" href="#%E5%BD%AD%E5%88%A9%E7%94%A8"><span class="header-section-number">87.32</span> 彭利用</a></li>
<li><a class="nav-link" href="#%E6%AF%9B-%E7%82%B3"><span class="header-section-number">87.33</span> 毛　炳</a></li>
<li><a class="nav-link" href="#%E6%B2%88%E5%BD%AC-%E6%B2%88%E5%BB%B7%E7%91%9E"><span class="header-section-number">87.34</span> 沈彬　沈廷瑞</a></li>
<li><a class="nav-link" href="#%E5%8F%B2%E8%99%9A%E7%99%BD"><span class="header-section-number">87.35</span> 史虚白</a></li>
<li><a class="nav-link" href="#%E6%9C%B1%E8%B4%9E%E7%99%BD"><span class="header-section-number">87.36</span> 朱贞白</a></li>
<li><a class="nav-link" href="#%E9%99%88-%E9%99%B6-1"><span class="header-section-number">87.37</span> 陈　陶</a></li>
<li><a class="nav-link" href="#%E9%99%88-%E8%B4%B6"><span class="header-section-number">87.38</span> 陈　贶</a></li>
<li><a class="nav-link" href="#%E9%83%91%E5%85%83%E7%B4%A0"><span class="header-section-number">87.39</span> 郑元素</a></li>
<li><a class="nav-link" href="#%E8%AE%B8-%E8%A7%84"><span class="header-section-number">87.40</span> 许　规</a></li>
<li><a class="nav-link" href="#%E9%A2%9C-%E8%AF%A9"><span class="header-section-number">87.41</span> 颜　诩</a></li>
<li><a class="nav-link" href="#%E9%A1%BE%E9%97%B3%E4%B8%AD"><span class="header-section-number">87.42</span> 顾闳中</a></li>
<li><a class="nav-link" href="#%E6%A2%85%E8%A1%8C%E6%80%9D"><span class="header-section-number">87.43</span> 梅行思</a></li>
<li><a class="nav-link" href="#%E6%9B%B9%E4%BB%B2%E5%85%83"><span class="header-section-number">87.44</span> 曹仲元</a></li>
<li><a class="nav-link" href="#%E9%A1%BE%E5%BE%B7%E8%B0%A6"><span class="header-section-number">87.45</span> 顾德谦</a></li>
<li><a class="nav-link" href="#%E8%91%A3-%E6%BA%90"><span class="header-section-number">87.46</span> 董　源</a></li>
<li><a class="nav-link" href="#%E5%BE%90-%E7%86%99"><span class="header-section-number">87.47</span> 徐　熙</a></li>
<li><a class="nav-link" href="#%E8%91%A3-%E7%BE%BD"><span class="header-section-number">87.48</span> 董　羽</a></li>
<li><a class="nav-link" href="#%E5%8D%AB-%E8%B4%A4"><span class="header-section-number">87.49</span> 卫　贤</a></li>
<li><a class="nav-link" href="#%E7%8E%8B%E9%BD%90%E7%BF%B0"><span class="header-section-number">87.50</span> 王齐翰</a></li>
<li><a class="nav-link" href="#%E4%B8%81-%E8%B0%A6"><span class="header-section-number">87.51</span> 丁　谦</a></li>
<li><a class="nav-link" href="#%E7%AB%A5-%E6%B0%8F"><span class="header-section-number">87.52</span> 童　氏</a></li>
<li><a class="nav-link" href="#%E6%9D%8E-%E5%86%A0"><span class="header-section-number">87.53</span> 李　冠</a></li>
<li><a class="nav-link" href="#%E7%94%B3%E6%B8%90%E9%AB%98"><span class="header-section-number">87.54</span> 申渐高</a></li>
<li><a class="nav-link" href="#%E6%9D%A8%E8%8A%B1%E9%A3%9E"><span class="header-section-number">87.55</span> 杨花飞</a></li>
<li><a class="nav-link" href="#%E6%9D%8E%E5%AE%B6%E6%98%8E"><span class="header-section-number">87.56</span> 李家明</a></li>
<li><a class="nav-link" href="#%E7%8E%8B%E6%84%9F%E5%8C%96"><span class="header-section-number">87.57</span> 王感化</a></li>
<li><a class="nav-link" href="#%E6%9D%8E%E5%BB%B7%E7%8F%AA"><span class="header-section-number">87.58</span> 李廷珪</a></li>
<li><a class="nav-link" href="#%E5%90%B4%E5%BB%B7%E7%BB%8D"><span class="header-section-number">87.59</span> 吴廷绍</a></li>
<li><a class="nav-link" href="#%E8%81%82%E6%B0%8F%E5%A5%B3"><span class="header-section-number">87.60</span> 聂氏女</a></li>
<li><a class="nav-link" href="#%E7%8E%8B%E6%A0%96%E9%9C%9E"><span class="header-section-number">87.61</span> 王栖霞</a></li>
<li><a class="nav-link" href="#%E8%80%BF%E5%85%88%E7%94%9F"><span class="header-section-number">87.62</span> 耿先生</a></li>
<li><a class="nav-link" href="#%E8%AE%B8-%E5%9D%9A"><span class="header-section-number">87.63</span> 许　坚</a></li>
<li><a class="nav-link" href="#%E6%96%87-%E7%9B%8A"><span class="header-section-number">87.64</span> 文　益</a></li>
<li><a class="nav-link" href="#%E8%B0%A6-%E5%85%89"><span class="header-section-number">87.65</span> 谦　光</a></li>
<li><a class="nav-link" href="#%E8%B0%A6-%E6%98%8E"><span class="header-section-number">87.66</span> 谦　明</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-05.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
