<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>38 宋人轶事汇编卷二十九 | 历史上的一些人</title>
<meta name="author" content="林峰">
<meta name="description" content="38.1 汪伯彦  汪廷俊从梁才甫辟为大名机幕，专委以修北京宫阙，凡五年乃成。岁一再奏功，辄躐迁数官。五年间，自宣教郎转至中奉大夫，其滥赏如此。《老学庵笔记》卷一。 汪伯彦作西枢，有副承旨当唤状，而陈牒姓张校尉，名与汪同，遂止呼张校尉。其人不知为谁，久不敢出。再三喻令勿避，竟不敢言。既又迫之，忽大呼曰：「汪伯彦。」左右笑恐。汪骂之曰：「畜生。」遂累月不敢复出。《鸡肋编》卷中。...">
<meta name="generator" content="bookdown 0.26 with bs4_book()">
<meta property="og:title" content="38 宋人轶事汇编卷二十九 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="38.1 汪伯彦  汪廷俊从梁才甫辟为大名机幕，专委以修北京宫阙，凡五年乃成。岁一再奏功，辄躐迁数官。五年间，自宣教郎转至中奉大夫，其滥赏如此。《老学庵笔记》卷一。 汪伯彦作西枢，有副承旨当唤状，而陈牒姓张校尉，名与汪同，遂止呼张校尉。其人不知为谁，久不敢出。再三喻令勿避，竟不敢言。既又迫之，忽大呼曰：「汪伯彦。」左右笑恐。汪骂之曰：「畜生。」遂累月不敢复出。《鸡肋编》卷中。...">
<meta name="twitter:card" content="summary">
<meta name="twitter:title" content="38 宋人轶事汇编卷二十九 | 历史上的一些人">
<meta name="twitter:description" content="38.1 汪伯彦  汪廷俊从梁才甫辟为大名机幕，专委以修北京宫阙，凡五年乃成。岁一再奏功，辄躐迁数官。五年间，自宣教郎转至中奉大夫，其滥赏如此。《老学庵笔记》卷一。 汪伯彦作西枢，有副承旨当唤状，而陈牒姓张校尉，名与汪同，遂止呼张校尉。其人不知为谁，久不敢出。再三喻令勿避，竟不敢言。既又迫之，忽大呼曰：「汪伯彦。」左右笑恐。汪骂之曰：「畜生。」遂累月不敢复出。《鸡肋编》卷中。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">6</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">7</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">8</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">9</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">10</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">11</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">12</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">13</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">14</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">15</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">16</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">17</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">18</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">19</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">20</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">21</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">22</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">23</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">24</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">25</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">26</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">27</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">28</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">29</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">30</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">31</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">32</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">33</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">34</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">35</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">36</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">37</span> 宋人轶事汇编卷二十八</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">38</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">40</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">41</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">42</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">43</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">44</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">45</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">46</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">47</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">48</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">49</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">50</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">51</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">52</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">53</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">54</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">55</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">56</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">57</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">58</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">59</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">60</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">61</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">62</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">63</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">64</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">65</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">66</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">67</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">68</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">69</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">70</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">71</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">72</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">73</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">74</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">75</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">76</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">77</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">78</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">79</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">80</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">81</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">82</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">83</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">84</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">85</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">86</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">87</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">88</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">89</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">90</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷二十九" class="section level1">
<h1>
<span class="header-section-number">38</span> 宋人轶事汇编卷二十九<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D"><i class="fas fa-link"></i></a>
</h1>
<div id="汪伯彦" class="section level2">
<h2>
<span class="header-section-number">38.1</span> 汪伯彦<a class="anchor" aria-label="anchor" href="#%E6%B1%AA%E4%BC%AF%E5%BD%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-汪伯彦-1"></span>
汪廷俊从梁才甫辟为大名机幕，专委以修北京宫阙，凡五年乃成。岁一再奏功，辄躐迁数官。五年间，自宣教郎转至中奉大夫，其滥赏如此。《老学庵笔记》卷一。</p></li>
<li><p><span id="宋轶二十九-汪伯彦-2"></span>
汪伯彦作西枢，有副承旨当唤状，而陈牒姓张校尉，名与汪同，遂止呼张校尉。其人不知为谁，久不敢出。再三喻令勿避，竟不敢言。既又迫之，忽大呼曰：「汪伯彦。」左右笑恐。汪骂之曰：「畜生。」遂累月不敢复出。《鸡肋编》卷中。</p></li>
<li><p><span id="宋轶二十九-汪伯彦-3"></span>
汪伯彦初拜相于维扬，正谢上殿，而笏坠中断，上以它笏赐之，非吉征也。未几，果有南渡之扰。《二老堂杂志》卷二。《齐东野语》卷十二。</p></li>
</ol>
</div>
<div id="吕颐浩" class="section level2">
<h2>
<span class="header-section-number">38.2</span> 吕颐浩<a class="anchor" aria-label="anchor" href="#%E5%90%95%E9%A2%90%E6%B5%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-吕颐浩-1"></span>
建炎末，吕丞相颐浩以勤王复辟之切，进登相位。尝在中书怒一堂吏，命去其巾帻。吏对：「祖宗以来，宰相无去堂吏巾帻法。」公曰：「去堂吏巾帻当自我始。」吏不能对。《独醒杂志》卷九。</p></li>
<li><p><span id="宋轶二十九-吕颐浩-2"></span>
公为政喜用材吏，以其多出京、黼之门，恐为言者所持，乃白于上，下诏戒朋党，蔡京、王黼门人有材者听举用。《宋名臣言行录》别集卷二。</p></li>
<li><p><span id="宋轶二十九-吕颐浩-3"></span>
邓璋德甫，永州人，乡举八行。忠宣谪永，馆门下，教授诸孙。后过长沙，与故人蒋扩充之遇，蒋有送诗云：「高谈耳冷几经秋，邂逅长沙得少留。莫畏洞庭风浪险，主翁元是济川舟。」蒋由是诗名播湖湘间。后零陵簿李良辅媚附蔡京，以蒋诗闻于上。蒋被贬窜，守倅举邓八行者皆谴诎，李借此进。靖康间，吕元直执政，良辅至堂干禄。吕偶记昔事，云：「尔非陷范忠宣者耶！」命左右毁其朝服。绅莫不快意。《过庭录》。</p></li>
<li><p><span id="宋轶二十九-吕颐浩-4"></span>
见马纯<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%AE%8B%E8%BD%B6%E5%8D%81%E5%85%AB-%E9%A9%AC%E7%BA%AF-1">1</a>。</p></li>
<li><p><span id="宋轶二十九-吕颐浩-5"></span>
建炎三年春，车驾仓卒南渡，驻跸于杭。有侍臣召对者，既对，所陈劄子首曰：「恭惟陛下岁二月东巡狩，至于钱塘。」吕相颐浩见之，笑曰：「秀才家，识甚好恶。」《老学庵笔记》卷八。</p></li>
<li><p><span id="宋轶二十九-吕颐浩-6"></span>
见宋高宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E9%AB%98%E5%AE%97-26">26</a>。</p></li>
<li><p><span id="宋轶二十九-吕颐浩-7"></span>
高宗南幸，舟方在海中，每泊近岸，执政必登舟朝谒。行于沮洳，则蹑芒鞵。吕元直时为宰相，顾同列戏曰：「草屦便将为赤舄。」既而傍舟水深，乃积稻杆以进，参政范觉民曰：「稻稭聊以当沙隄。」《鸡肋编》卷上。《西湖游览志余》卷二。《尧山堂外纪》卷五十七。《宋诗纪事》卷一百。</p></li>
<li><p><span id="宋轶二十九-吕颐浩-8"></span>
吕颐浩、范宗尹、王绹从车驾在海道，常郁郁不乐，游宴六鼇峰，以消忧感。《三朝北盟会编》卷一百三十六。</p></li>
<li><p><span id="宋轶二十九-吕颐浩-9"></span>
吕元直作相，治堂吏绝严，一日有忤意者，遂批其颊。吏官品已高，惭于同列，乃叩头曰：「故事，堂吏有罪，当送大理寺准法行遣，今乃如苍头受辱。某不足言，望相公存朝廷事体。」吕大怒曰：「今天子巡幸海道，大臣皆著草屦行泥泞中，此何等时，汝乃要存事体？待朝廷归东京了，还汝事体未迟在。」吏相顾称善而退。《老学庵笔记》卷二。《宋稗类钞》卷三。</p></li>
<li><p><span id="宋轶二十九-吕颐浩-10"></span>
吕颐浩喜酒色，侍妾十数，夜必纵饮。前户部侍郎韩梠，家畜三妾，俱有殊色，名闻一时。梠死，诸大将以厚赂取。吕用数千缗得一人，号「三孺人」，大宠嬖之。初则专预外事，公然交通韩氏，中外因以媒进。时吕已六十七岁矣。《宋名臣言行录》别集下卷一。《樵书》二编卷十。</p></li>
<li><p><span id="宋轶二十九-吕颐浩-11"></span>
见席益<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E5%B8%AD%E7%9B%8A-1">1</a>。</p></li>
<li><p><span id="宋轶二十九-吕颐浩-12"></span>
吕丞相元直以使相领宫祠，卜居天台，作堂名「退老」，每诵少陵「穷老真无事，江山已定居」之句以自况。《鸡肋编》卷下。</p></li>
<li><p><span id="宋轶二十九-吕颐浩-13"></span>
绍兴九年，吕忠穆公薨于天台。陈国佐侍郎为经营棺具，得于海上一富家，木极坚致，有朱漆三字曰「吕安浩」，题于盖上，盖其主人姓名，与公名才差一字。《夷坚志补》卷十。</p></li>
</ol>
</div>
<div id="范宗尹" class="section level2">
<h2>
<span class="header-section-number">38.3</span> 范宗尹<a class="anchor" aria-label="anchor" href="#%E8%8C%83%E5%AE%97%E5%B0%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-范宗尹-1"></span>
范丞相觉民拜参知政事时，历任未尝满一考。《老学庵笔记》卷三。</p></li>
<li><p><span id="宋轶二十九-范宗尹-2"></span>
见吕颐浩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E5%90%95%E9%A2%90%E6%B5%A9-7">7</a>。</p></li>
<li><p><span id="宋轶二十九-范宗尹-3"></span>
范觉民作相，方三十二岁，肥白如冠玉。旦起与裹头、带巾，必皆览镜，时谓「三照相公」。《鸡肋编》卷中。《南宋杂事诗》卷三。《宋诗纪事》卷四十。</p></li>
<li><p><span id="宋轶二十九-范宗尹-4"></span>
国朝宰相文潞公丙午生，元祐元年平章事，未有踵其后者。范丞相己卯生，建炎四年平章事，未有处其先者。《清波杂志》卷七。</p></li>
<li><p><span id="宋轶二十九-范宗尹-5"></span>
范仆射宗尹为参知政事时年三十一，拜相时三十二，卒时三十九。然有五子，皆已娶妇，兼有孙数人。论者谓其享年虽不永，而人间之事略备。岂物理亦有乘除也欤！《却扫编》卷中。</p></li>
<li><p><span id="宋轶二十九-范宗尹-6"></span>
范觉民为相，事皆委之都司。而郎中王、万格刻薄苛细，士夫多被其害，时为之语曰：「逢多龃龉，遇格必阻隔。」《鸡肋编》卷中。</p></li>
<li><p><span id="宋轶二十九-范宗尹-7"></span>
绍兴初，范觉民为相，以自崇宁以来，创立法度例有泛赏……种种滥赏，不可胜述。其曰应奉有劳、献颂可采、职事修举、特授特转者，又皆无名直与，及白身补官，选人改官，职名碍格，非随龙而依随龙人，非战功而依战功人等，每事各为一项，建议讨论。又行下吏部，若该载未尽名色，并合取朝廷旨挥，临时参酌。追夺事件，遂为画一规式，有至夺十五官者。虽公论当然，而失职者胥动造谤，浮议蜂起。无名子因改〔东〕坡语云：「清要无因，举选艰辛。系书钱、须要十分。浮名浮利，虚苦劳神。叹旅中愁，心中闷，部中身。　虽抱文书，苦苦推寻。更休说、谁假谁真。不如归去，作个齐民。免一回来，一回讨，一回论。」至大字书写贴于内前墙上，逻者得之以闻。是时，伪齐刘豫方盗据河南，朝论虑或摇人心，亟罢讨论之举。范公用是为台谏所攻，今章且叟奏稿中正载弹疏，竟去相位云。《容斋四笔》卷十五。《坚瓠癸集》卷一。《南宋杂事诗》卷六。</p></li>
<li><p><span id="宋轶二十九-范宗尹-8"></span>
秦会之、范觉民同在庙堂，二公不相咸。虏骑初退，欲定江西二守臣之罪。康倬知临江军，弃城而走；抚州守王仲山以城降。仲山，会之妇翁也，觉民欲宽之，会之云：「不可，既已投拜，委质于贼，甚么话不曾说，岂可贷邪！」盖诋觉民尝仕伪楚耳。《挥麈余话》卷二。</p></li>
<li><p><span id="宋轶二十九-范宗尹-9"></span>
见谢石<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E8%B0%A2%E7%9F%B3-3">3</a>。</p></li>
</ol>
</div>
<div id="朱胜非" class="section level2">
<h2>
<span class="header-section-number">38.4</span> 朱胜非<a class="anchor" aria-label="anchor" href="#%E6%9C%B1%E8%83%9C%E9%9D%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-朱胜非-1"></span>
〔朱胜非〕为邓氏婿，后十许年，而夫人之堂妹归张邦昌。既为僚婿，公察其人，弗与交，邦昌虽执政亦未尝造门也。邦昌憾焉，每当迁辄沮格。《三朝北盟会编》卷二百十三。</p></li>
<li><p><span id="宋轶二十九-朱胜非-2"></span>
政和末，老蔡以太师鲁国公总治三省，年已过七十，与少宰王黼争权相倾。朱藏一在馆阁，和同舍《秋夜省宿》诗云：「老火未甘退，稚金方力征。炎凉分胜负，顷刻变阴晴。」两人门下士互兴谮言，以为嘲谤。其后黼独相，馆职多迁擢，朱居官如故，而和人《菊花》诗云：「纷纷桃李春，过眼成枯萎。晚荣方耐久，造物岂吾欺。」或又谮于黼以为怨愤。是时，士论指三馆为闹蓝。《容斋四笔》卷十五。《宋诗纪事》卷三十六。</p></li>
<li><p><span id="宋轶二十九-朱胜非-3"></span>
靖康元年二月，朝廷遣张邦昌奉使斡离不军前，邦昌请朱胜非同行。邦昌妻邓氏，朱胜非妻之堂妹也。邦昌请胜非行，上俾胜非使于军前计议。胜非疾趋之道中，即日上疏，论和议不可恃，劫质不足信，请大为将来之防。《三朝北盟会编》卷二百十三。</p></li>
<li><p><span id="宋轶二十九-朱胜非-4"></span>
靖康元年，予守宋城。闰十一月初，虏骑既破拱州，初七日遂抵郡城。前一夕，予梦有执盗于庭下者，形质魁岸，左目插矢，流血被体。既觉，颇异之。未晓，报虏寇至，即登城督战。……贼首被金甲，仗剑往来指呼。予于要地伏弩俟之，果为效用，邵昙者射中酋目，坠马死，正如所梦。……又雷万春庙有大赤蛇，盘于香𬬻中，累日不动。时或举首，人莫敢近。予作文遣吏祭之，切责其贼犯城不为阴助，更出异物以怖人，何也？即日蛇出。与贼对垒逾半年，城竟获全，实神之助也。《三朝北盟会编》卷二百十三引《秀水闲居录》。</p></li>
<li><p><span id="宋轶二十九-朱胜非-5"></span>
朱丞相留守南京，虏寇来攻，方修守备。夜巡城至南门，见壕外光照地，冏然如烛。遣人视之，无物也，谨识其处。旦而掘之，得一铜方印，大径寸，古篆四字，曰「朱胜私印」，铜色深绿，制作甚精。《夷坚丁志》卷七。</p></li>
<li><p><span id="宋轶二十九-朱胜非-6"></span>
苗、刘之乱，勤王兵向阙，朱忠靖胜非从中调护，六龙反正，有诏以二凶为淮南西路制置使，令将部曲之任。时正彦有挟乘舆南走之谋，傅不从，朝廷微闻而忧之，幸其速去。其属张逵为画计，使请铁券，既朝辞，遂造堂袖劄以，忠靖曰：「上多二君忠义，此必不吝。」顾吏取笔，判奏行给赐，令所属检详故事，如法制造，不得住滞。二凶大喜，是夕遂引遁，无复哗者，时建炎三年四月己酉也。明日将朝，郎官傅宿扣漏院，白急速事，命延之入，傅曰：「昨得堂帖，给赐二将铁券，此非常之典，今可行乎！」忠靖取所持帖，顾执政秉烛同阅，忽顾问曰：「检详故事，曾检得否？」曰：「无可检。」又问：「如法制造，其法如何？」曰：「不知。」又曰：「如此可给乎！」执政皆笑，傅亦笑曰：「已得之矣。」遂退，后傅论功迁一官。忠靖自书其事云。《桯史》卷六。《三朝北盟会编》卷一百二十六引《秀水闲居录》。</p></li>
</ol>
</div>
<div id="赵-鼎" class="section level2">
<h2>
<span class="header-section-number">38.5</span> 赵　鼎<a class="anchor" aria-label="anchor" href="#%E8%B5%B5-%E9%BC%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-赵鼎-1"></span>
赵忠简公鼎初生时，其母夫人梦金紫伟人入其室，前有赞引者，喝曰「赞皇公至」。夫人惊寤，仿佛若有所见。未几而忠简公生焉。其后位宦功名多与〔李〕德裕合。最是德裕自东都分司贬潮阳，忠简公亦自四明以散官安置于潮；德裕明年贬朱崖而薨，忠简亦从朱崖而捐馆，俱寿六十二。《坦斋笔衡》。《七修类稿》卷五十。</p></li>
<li><p><span id="宋轶二十九-赵鼎-2"></span>
赵元镇丞相未第时，尝投牒索逋二百缗。其县令曰：「秀才不亲至，乃令仆来耶？」回判其牒曰：「某人同赵秀才出头理对。」元镇视其牒曰：「必欲赵秀才出头乎？奉赠二百千。」遂置其牒。《北窗炙輠录》卷上。</p></li>
<li><p><span id="宋轶二十九-赵鼎-3"></span>
金明县道士自称白云片鹤，宋宣和初，游汴，见赵鼎，大呼曰：「中兴名相。」人惊异之。他日，又遇鼎，曰：「吉阳相逢。」后鼎绍兴五年为相，有重名，晚窜吉阳，忽与白云相见，白云曰：「忆畴昔之言乎？公将归矣。」未几鼎果卒。《山堂肆考》卷一百四十八。《南宋杂事诗》卷一。</p></li>
<li><p><span id="宋轶二十九-赵鼎-4"></span>
除御史范宗尹，言非故事。上曰：「朕除言官，即置一簿，攷其所言多寡。鼎所言四十事，已行三十六矣。」《宋名臣言行录》别集下卷四。</p></li>
<li><p><span id="宋轶二十九-赵鼎-5"></span>
丙寅，赐刘光世银帛二万两匹，为渡江赏军之费。先是，光世麾下有言光世将提兵过江，而幕客沮之，其意遂缓。签书枢密院事赵鼎闻之，以书抵光世曰：「参谋诸公，久在幕府，必能禆赞聪明，共享富贵。固不可轻举妄动，重贻朝廷之忧；亦安忍坐视不救，滋长贼势，留无穷之患？」上闻之曰：「谕诸将当如此。」《建炎以来系年要录》卷三十七。</p></li>
<li><p><span id="宋轶二十九-赵鼎-6"></span>
金伪兵犯襄阳，京西招抚使李横，以食尽弃城遁，欲奔荆南以俟朝命，其属赵弃疾、阎大钧等，劝使归朝待罪，横曰：「我以乌合之众，所至自谋衣食，人皆指为贼，万一诸郡不见纳，奈何？」二人曰：「我亦官军也，何至是。」既而鄂帅刘洪道果拒之。横大怒，欲杀二人，皆呼曰：「江西帅赵枢密可归也！」横未入，而公已遣米舟至，其众遂安。公复以银犒横之众，且檄黄州守鲍贻逊迎劳于境，横大喜。《宋名臣言行录》别集下卷四。</p></li>
<li><p><span id="宋轶二十九-赵鼎-7"></span>
绍兴四年，赵鼎除知枢密院事，充川陕宣抚处置使。……申请数十条，皆不可行。如随军钱物须七百万缗，胜非参告进呈，指此一项言：「臣昔闻玉音，赵鼎出使如张浚故事。浚自建康赴蜀，朝廷给钱一百五十万缗，今鼎所须三倍以上，今岁郊恩所费不赀。」上曰：「奈何？」胜非曰：「可支三百万缗，半出朝廷，已如浚数，半令所部诸路漕司应付。」上可之。既退，鼎诟怒云：「令我作乞儿入蜀耶？」《旧闻证误》卷四引《秀水闲居录》。《三朝北盟会编》卷二百十六引《秀水闲居录》。</p></li>
<li><p><span id="宋轶二十九-赵鼎-8"></span>
赵元镇初相，喜用程伊川门下士，当时轻薄者遂有伊川三魂之目：谓元镇为尊魂；王侍郎居正为强魂，以其多忿也；谓杨龟山为还魂，以其身死而道犹行也。时龟山初亡，朱内翰震言于朝，恩数甚厚，故有还魂之目焉。《建炎以来朝野杂记》甲集卷八。</p></li>
<li><p><span id="宋轶二十九-赵鼎-9"></span>
赵忠简为相，尹和靖以布衣入讲，士大夫多称托伊川门人进用，桐庐喻樗自选人除正字，中书王居正行诰词。时号「伊川三魂」：鼎为尊魂，居正为强魂，杨时为还魂。言时死而道犹行也。《吹剑录》。</p></li>
<li><p><span id="宋轶二十九-赵鼎-10"></span>
赵元镇好伊川程氏之学。元镇不识伊川士资以进，反用妖妄眩惑一世，每拱手危坐，竟日无一言。或就之，则曰：「吾方思诚敬。」《邵氏闻见后录》卷十。</p></li>
<li><p><span id="宋轶二十九-赵鼎-11"></span>
绍兴中，赵元镇为左相。一日入朝，见自外移竹栽入内，奏事毕，亟往视之，方兴工于隙地。元镇询谁主其事，曰内侍黄彦节也。元镇即呼彦节，诟责之曰：「顷岁艮岳花石之扰，皆出汝曹。今将复蹈前辙邪！」命勒军令状，日下罢役。彦节以闻于上。翌日元镇奏事，上喻曰：「前日偶见禁中有空地，因令植竹数十竿，非欲以为苑囿。然卿能防微杜渐如此，可谓尽忠。尔后傥有似此等事，勿惮，以警朕之不逮也。」《挥麈余话》卷一。</p></li>
<li><p><span id="宋轶二十九-赵鼎-12"></span>
赵相鼎，蒲解间人，起于白屋，有朴野之状。一日拜相，骤为骄侈，以临安相府为不足居，别起大堂，奇花嘉木，环植周围。堂之四隅，各设大𬬻，为异香奇种。每坐堂中，则四𬬻焚香，烟气氤氲，合于坐上，谓之香云。《三朝北盟会编》卷二百十六引《秀水闲居录》。《旧闻证误》卷四。《宋名臣言行录》别集下卷一。《六研斋二笔》卷四。《南宋杂事诗》卷一。《茶香室三钞》卷九。</p></li>
<li><p><span id="宋轶二十九-赵鼎-13"></span>
赵忠简公秉政日，使臣关永坚亦西人，趋承云久，乃丐官淮上。贫不办行，欲货息女。公怜之，随给所须。永坚乞纳女，公却之。请力，不得已姑留之。后永坚解秩还，公一见，语之：「尔女无恙。」永坚谓宿逋未偿，公笑不答，且助资送费，嘱求良配，遂归监平江梅里镇宗室汝霖。女言：「虽累年日侍丞相巾栉，及嫁尚处子也。」《清波杂志》卷九。《宋稗类钞》卷三。</p></li>
<li><p><span id="宋轶二十九-赵鼎-14"></span>
见李纲<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%AE%8B%E8%BD%B6%E4%BA%8C%E5%8D%81%E5%85%AB-%E6%9D%8E%E7%BA%B2-12">12</a>。</p></li>
<li><p><span id="宋轶二十九-赵鼎-15"></span>
会稽士人有钱唐休者，颇有声于时。赵丞相当国，人荐之者，方议除擢，会有边报小警，视奏，目中适见其姓名，赵不悦曰：「钱唐遂休乎？」因置不用。后赵引折彦质为枢密，其院中奏牍书名相次，人有谮之者，谓「赵鼎折」为不祥，乃与钱事相类。《鸡肋编》卷下。《南宋杂事诗》卷一。</p></li>
<li><p><span id="宋轶二十九-赵鼎-16"></span>
建炎间，术者周生，观人书字，分配笔画，以知休咎。车驾自明驻杭，时虏骑惊扰之余，人心危疑。执政戏呼周生，偶书「杭」字示之，周曰：「惧有警报，虏骑将逼。」乃拆其字，以右边一点配木为「术」，下既为「兀」。不旬日，果传兀术南侵。赵相、秦枢庙谟不协，各欲引退，二公各书「退」字示之，周曰：「赵公即去，秦必留。日者君象，赵书『退』字，人去日远。秦书『人』字密附日下，『日』字左笔下连，而『人』字左笔斜贯之，踪迹固矣，欲退得乎？」既而皆验。《睽车志》卷四。</p></li>
<li><p><span id="宋轶二十九-赵鼎-17"></span>
赵元镇、秦会之同作左右相，客言有术者善相字，甚奇，二公令呼来姑试之，各书一「退」字视之。术者熟视久之，曰：「左相行须引去，右相且在中书。」二公问其故，曰：「左所书日下人远，右书人向日边。」已而果然。《投辖录》。</p></li>
<li><p><span id="宋轶二十九-赵鼎-18"></span>
《夷坚庚志》书谢诚甫祖信任南床日，论赵忠简公不遗余力，而谢为赵之上客。《清波杂志》卷十一。</p></li>
<li><p><span id="宋轶二十九-赵鼎-19"></span>
金人有许和之议，上与宰相议之，赵鼎坚执不可讲和之说，秦桧意欲讲和。……鼎议不协，遂罢宰相，出知绍兴府。首途之日，桧奏乞备礼饯鼎之行。乃就津亭排列别筵，率执政俟于津亭。鼎相揖罢，即登舟。桧曰：「已得旨饯送，相公何不少留？」鼎曰：「议论已不协，何留之有？」遂登舟叱篙师离岸。桧亦叱从人收筵。桧将归，且顾鼎言曰：「桧是好意。」然舟已开矣。自是桧有憾鼎之意。《三朝北盟会编》卷一百八十四。《南宋杂事诗》卷一引《赵丞相行状》。</p></li>
<li><p><span id="宋轶二十九-赵鼎-20"></span>
赵吉阳元镇鼎者，中兴名宰相也。一日于行在所，因过三馆食竟，语坐上：「顷一夕忽梦以罪贬海上，何耶？将无是乎？」于是诸馆职学士争道其德而谈休美，曰：「公为国柱石，安得有此？」其间一二，辄又毅然更起，白吉阳：「某门下士也。藉第使如梦，则某等誓将乘桴而从公行决矣。」一时以为金石美谈，人故多之，而传达于四方焉。未几，吉阳去相位，俄废黜于潮阳，后果徙海上。四年而赵吉阳死。是时独有一王海康趯者，颇能为流人调护，海上所无薪粲百物，海康辄津致之。又致诸家问，勤恳不少寘。厥后果为人告讦，坐是免所居官，而海康勿怨也。当赵吉阳已死，王海康始受代罢归。时过吾，吾亟访海康：「曩闻三馆之语甚美，今日有践言者乎？君居雷州，雷州独一路通海上，傍无他道。君又喜与流人道地，宜悉知之，愿有所闻也。」王海康即笑谓吾曰：「宁有践言者耶？虽吉阳亲旧，曾弗睹一字之往来矣。」吾得此中心惄焉，为之短气。《铁围山丛谈》卷四。</p></li>
<li><p><span id="宋轶二十九-赵鼎-21"></span>
李卫公在朱崖，表弟某侍郎遣人饷以衣物，公有书答谢之，曰……绍兴中，赵忠简公亦谪朱崖，士大夫畏秦氏如虎，无一人敢辄寄声，张渊道为广西帅，屡遣兵校持书及药石、酒面为餽。公尝答书云：「鼎之为己为人，一至于此。」其述酸寒苦厄之状，略与卫公同。既而亦终于彼。手札今尚存于张氏。《容斋续笔》卷一。</p></li>
<li><p><span id="宋轶二十九-赵鼎-22"></span>
赵元镇丞相谪朱崖，病亟，自书铭旌云：「身骑箕尾归天上，气作山河壮本朝。」《老学庵笔记》卷一。《宋诗纪事》卷三十六。</p></li>
<li><p><span id="宋轶二十九-赵鼎-23"></span>
公在吉阳三年，门人故吏皆不敢通问。广帅张宗元，时遣使渡海，以醪米遗之。〔秦〕桧令本军月具存亡申省。公知之，遣人呼其子至，谓之曰：「桧必欲杀我。我不死，一家当诛，惟我死，尔曹无患。」乃不食而卒。四方人闻之，有泣下者。汾护丧归，葬于衢州。守臣章杰，知中外士大夫平时与公有简牍往来，至是又酒会葬，意可为奇货，乃遣兵官下县，同县尉翁蒙之以搜私酿为名，驰往掩取。复疑蒙之漏言，潜戒左右伺察之。蒙之书片纸，走仆自后垣出，密以告汾，趣令尽焚箧中书及弓刀之属。比官兵至，一无所得。公之家赖以纾祸。《宋名臣言行录》别集下卷四。《宋稗类钞》卷三。</p></li>
<li><p><span id="宋轶二十九-赵鼎-24"></span>
绍兴中，赵忠简还葬台州，常山郡将章杰，绍圣丞相章惇诸孙，雅怨赵公当国时奉诏治惇罪，又希〔秦〕桧旨，阳以善意檄常山尉翁君护其丧。一日下书君曰：「赵氏私为酒，以饮役夫，亟捕寘之法。」而阴使人喻意，使并搜取赵公平日知旧往来书疏，欲以败赵氏，快私愤，且媚桧取美官。翁君不可，则啗以利，又不可，则胁以威，往返再三。君度杰意壮，不但已，或更属他吏，则事有不可为者，即密告赵氏，夜取诸文书悉烧之，无片纸在。翌旦乃往搜捕者，而以无所得告。杰怒，又廉知君女弟适故胡寅，实当时草诏罪状惇者，益怒，乃诬君他罪劾之。会胡公弟宁为尚书郎，即具以其事白桧，桧乃悟为杰所卖，下其事安抚使问状，徙君旁郡。赵氏亦竟得无他，而杰遂废不用。《宋名臣言行录》别集上卷十。</p></li>
<li><p><span id="宋轶二十九-赵鼎-25"></span>
南渡之初，中原士大夫之落南者众，高宗愍之，昉有西北士夫许占寺宇之命。今时赵忠简居越之能仁，赵忠定居福之报国，曾文清居越之禹迹，汪玉山居衢之超化。《癸辛杂识》后集。</p></li>
</ol>
</div>
<div id="赵-汾" class="section level2">
<h2>
<span class="header-section-number">38.6</span> 赵　汾<a class="anchor" aria-label="anchor" href="#%E8%B5%B5-%E6%B1%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-赵汾-1"></span>
秦桧擅权久，大诛杀以胁善类。末年因赵忠简之子汾以起狱谋尽覆张忠献、胡文定诸族。……初，汾就逮，自分必死，然竟不知加以何罪，嘱其家曰：「此行无全理。脱幸有恩言，当于馈食中寘肉笑靥一，以为信，毋忘！」既入狱，月余无所问，亶日施惨酷，求死不可得。一日正昼，寘之暗屋，仰絣之，使视椽榱，偶见屋上一窍如钱，微有日影，须臾稍转射壁上有一反字。汾解意，亟承异谋，遂得小梃，惟数晷以待尽。忽外致食于橐，满其中皆笑靥，汾泣曰：「吾约以一，而今乃多如是，殆绐我。」既而狱吏皆来贺，即日脱械出，则桧声钟给赙矣。《桯史》卷十二。《西湖游览志余》卷四。《坚瓠辛集》卷一。《宋稗类钞》卷二。</li>
</ol>
</div>
<div id="赵-谧" class="section level2">
<h2>
<span class="header-section-number">38.7</span> 赵　谧<a class="anchor" aria-label="anchor" href="#%E8%B5%B5-%E8%B0%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-赵谧-1"></span>
杨东山言：某初筮为永州零陵主簿，太守赵谧，字安卿，丞相元镇子也。初参之时，客将传言，待众官退却请主簿。客退，赵具冠裳，端坐堂上，凡再请，某不动，三请，某解其意，遂庭趋一揖，上阶禀叙，逐一还他礼数。既毕，立问何日交割，禀以欲就某日。答云：「可一面交割。」一揖径入，更不与言延坐。某退，而抑郁几成疾。以书白诚斋，欲弃官而归。诚斋报曰：「此乃教诲吾子也，他日得力处当在此。」某意犹未平，后涉历稍深，方知此公善教人，尚有前辈典刑。《鹤林玉露》乙编卷五。</li>
</ol>
</div>
<div id="张-浚" class="section level2">
<h2>
<span class="header-section-number">38.8</span> 张　浚<a class="anchor" aria-label="anchor" href="#%E5%BC%A0-%E6%B5%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-张浚-1"></span>
张贤良君悦咸，家蜀绵竹，世以积德闻。绍圣初再试制科，宰相章惇览其策，以所对不以元祐为非，大怒，虽得签书剑西判官以去，而科目自是废矣。仕既不甚达，益笃意植媺貤庆，以遗后人。尝一日昼寝，梦神人自天降，告之曰：「天命尔子名德作宰相。」惊而寤，未几而魏公生。时魏公之兄已名滉，君悦不欲更所从，乃字魏公曰德远。《桯史》卷十二。</p></li>
<li><p><span id="宋轶二十九-张浚-2"></span>
张贤良咸，汉阳人。应制举，初出蜀，过夔州，郡将知名士也，一见遇之甚厚，因问曰：「四科优劣之差，见于何书？」张无以对。守曰：「载《孟子注》中。」因检示之，且曰：「不可不牢拢之也。」张道中漫思索，著论成篇。至都，阁试六论，以此为首题，张更不注思而就。主文钱穆父览之大喜，过阁第一。……张即魏公迺翁也。《挥麈录》卷三。</p></li>
<li><p><span id="宋轶二十九-张浚-3"></span>
政和末，张魏公自汉州与乡人吴鼎同入京省试。徒步出大散关，遇暴雨，而伞为仆先持去，无以障，共趋入粉壁屋内避之，败宇穿漏，殆不容立。望道左新屋数间，急往造焉。老父出迎客，意色甚谨，纵观客容貌举止，目不暂置。二人同辞而问曰：「老父岂能相乎？」应曰：「唯唯。」魏公先指吴生扣之，笑曰：「大好大好。」而不肯明言。吴生指魏公曰：「张秀才前程如何？」起而答曰：「此公骨法，贵无与比。异日中原有变，是其奋发之秋，出将入相，为国柱石，非吾子可拟也。」二人皆不以为然，会雨止，即舍之去。明年，魏公登科，吴下第。《夷坚乙志》卷十二。</p></li>
<li><p><span id="宋轶二十九-张浚-4"></span>
张魏公浚在京师，独与赵鼎、宋齐愈、胡寅为至交，寝食行止，未尝相舍，所讲论皆问学之力，与所以济时之策。钦宗召涪陵处士谯定至京师，将处以谏职，定以言不用，力辞，杜门不出。公往见，至再三，开关延入。公问所得于前辈者，定告公但当熟读《论语》，公自是益潜心于圣人之微言。《言行龟鉴》卷三。《自警编》卷一。</p></li>
<li><p><span id="宋轶二十九-张浚-5"></span>
张魏公宣和中为成都士曹，母卜冀夫人奉道，每日斋道人一员，不问所从来，或亲出焚香加礼。尝有一客至，叹曰：「夫人当有贵子，今安在？」曰：「见为曹官，方在州仓纳粟。」客径往就谒，既相见，熟视不语。公呼小吏有所言，乃揖公起行数十步，即呼为相公，拱白曰：「公之贵相在语声与行步间。从此不十年，海内将乱，公当出入将相，掌握兵柄，为国家立事建功。愿自爱。」公竦然谢不敢当，客亟趋出，不暇扣其何处人、何姓氏也。所言既验，每托蜀士阴访求之，莫能得。后谪居和州，为秦丞相所忌，必欲置诸死地，公绝忧之，未知所以自脱。此客忽排闼而入，望其仪貌，俨与三十年前无少异，迎语之曰：「吾昔求先生不可致，正尔牢落，肯惠然相顾，何耶？」客曰：「知公以时相为忧，故来奉告，彼乃死人耳，何足虑？异时公当复旧物，福未艾也。」公长子钦夫栻出揖，客熟睨良久曰：「两眼视物欲裂，好处正在阿堵中。他日为西南帅臣，名满天下。」时次子定夫杓方数岁，在寝未起，公曰：「尚有稚儿，欲丐题品，但正睡熟，不可唤觉。」客秉烛就视之，笑曰：「大有福，胜如哥哥，未易量也。」少顷告去，讫不复再见。《夷坚支志》景卷二。</p></li>
<li><p><span id="宋轶二十九-张浚-6"></span>
靖康孙觌论太学生陈东诱众伏阙为乱，建炎黄潜善辈置东极刑。觌、潜善不足道也。张魏公亦奏胡珵笔削东书，欲使布衣挟进退大臣之权，几至召乱。遂以讽谕狂生，规摇国是，将珵追勒编置。或谓魏公乃潜善客，珵则李纲客也，因借此去之。《鼠璞》。</p></li>
<li><p><span id="宋轶二十九-张浚-7"></span>
苗、刘作乱时，矫隆祐诏，贬窜魏公。高宗在升旸宫方啜羹，左右来告，惊惧，羹覆于手，手为之伤。暨复辟，见魏公，泣数行下。举手示公，痕迹犹存。《鹤林玉露》乙编卷一。《宋稗类钞》卷一。</p></li>
<li><p><span id="宋轶二十九-张浚-8"></span>
苗、刘之乱，张魏公在秀州，议举勤王之师。一夕独坐，从者皆寝，忽一人持刃立烛后。公知为刺客，徐问曰：「岂非苗傅、刘正彦遣汝来杀我乎？」曰：「然。」公曰：「若是，则取吾首以去可也。」曰：「我亦知书，宁肯为贼用？况公忠义如此，岂忍加害！恐公防闲不严，有继至者，故来相告尔。」公问：「欲金帛乎？」笑曰：「杀公何患无财！」「然则留事我乎？」曰：「我有老母在河北，未可留也。」问其姓名，俛而不答，摄衣跃而登屋，屋瓦无声。时方月明，去如飞。明日，公命取死囚斩之，曰「夜来获奸细」。公后尝于河北物色之，不可得。《鹤林玉露》甲编卷三。《宾退录》卷三。《朱子语类》卷一百三十一。《何氏语林》卷二十一。《昨非庵日纂》二集卷三。</p></li>
<li><p><span id="宋轶二十九-张浚-9"></span>
苗傅、刘正彦之乱，张魏公在秀州，谋举勤王之师。苗、刘伪诏至，大赦，厚犒诸军。公潜于府库中寻旧诏书，令人驰往十数里外，易其诏。既至，令僚属宣诏，但为抚谕之词，略张于谯楼，旋即敛之。大犒诸军，群情赖以不摇。时张俊亦在秀州，公深结之。会韩世忠舟师亦至，公与世忠对哭。因飨俊、世忠将士，呼诸将校至前，抗声问曰：「今日之事，孰逆孰顺？」皆对曰：「贼逆我顺。」又曰：「若浚此举违天悖人，可取浚头归苗傅，不然，一有退缩，悉以军法从事！」众皆感愤。遂勒兵行次临平，逆党屯拒不得前。世忠等搏战，大破之。傅、正彦遁入闽，追获斩首。拜公知枢密院事，时年才三十三。《鹤林玉露》乙编卷二。</p></li>
<li><p><span id="宋轶二十九-张浚-10"></span>
建炎初，驾幸钱塘，而留张忠献浚于平江为后镇。时汤东野适为守将，一日闻有赦令当至，心疑之，走白张公。公曰：「亟遣吏属解事者往视，缓驿骑而先取以归。」汤遣官发视，乃伪诏也。度不可宣，而事已彰灼。卒徒急于望赐，惧有变，复谋之张公。公曰：「今便发库钱示行赏之意。」乃屏伪诏，而阴取故府所藏登极赦书置舆中，迎登谯门，读而张之，即去其阶。禁无敢辄登者，而散给金帛如郊赉时。于是人情略定，乃决大计。《宋稗类钞》卷三。《晦庵集》卷八十二。</p></li>
<li><p><span id="宋轶二十九-张浚-11"></span>
见薛庆<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E8%96%9B%E5%BA%86-1">1</a>。</p></li>
<li><p><span id="宋轶二十九-张浚-12"></span>
〔张〕浚驻于秦州……常会诸幕客，中有言，兵马一集，可一埽金人尽浄者，浚大喜之。干办公事郭弈应声曰：「不知是怎么地一埽，用苕帚埽，为复用埽帚埽？」一坐皆惊愕，浚亦默然。是时大举之议已定。……浚见兵马俱集，大喜，谓当自此便可以径入幽燕，问曲端如何，端曰：「必败。」浚曰：「若不败如何？」端曰：「若宣抚之兵不败，端伏剑而死。」浚曰：「可责状否？」端即索纸笔责令状曰：「如不败，甘伏军法。」浚曰：「浚若不胜，复当以头与将军。」遂大不协。金人屯于大封县，相去八十里，而娄室孛堇方在绥德军，众请击之，浚曰：「不可，夫战者当投战书，约日会战。」乃遣使投书，金人不报书。凡数往，浚大书于榜曰：「有能生致娄室孛堇者，虽白衣亦授节度使，赏银绢皆万计。」娄室孛堇自绥德军来，移军与官军对垒，榜其军曰：「有能生致张浚者，赏驴一头，布一匹。」娄室孛堇率数十骑登山以望浚军曰：「人虽多，营壁不固，千疮万孔，极易破耳！」浚犹遣使约战，金人许之，至期辄不出兵以为常。浚以娄室为怯，且曰：「吾破虏必矣。」幕客有请以妇人巾帼之服遗娄室者。……金人得胜不追，所获珍宝钱帛如山岳，不可计。郭弈为诗曰：「娄室大王传语张老，谢得送到粮草。斗秤不留一件，怎生见得多少。」浚自愧轻举无功，乃归罪赵哲矣。或有以诸葛孔明比浚者，幕客或以为讥而怒之。彼曰：「非敢讥也，孔明应变将略，非其所长，是以似之。」《三朝北盟会编》卷一百四十二。</p></li>
<li><p><span id="宋轶二十九-张浚-13"></span>
张浚为川陕宣抚处置使，每曰：「虏人猖獗，当一扫之。」有坐客叩曰：「不知用苕箒，惟复用扫箒？」浚默然。《可书》。</p></li>
<li><p><span id="宋轶二十九-张浚-14"></span>
张浚自富平大败归，有郭奕者改韩昌黎《赠裴令公》诗赠之云：「荆山行尽华山来，日照关门两扇开。刺史莫嫌迎候远，相公亲送陕西回。」《万历野获编》卷二十三。</p></li>
<li><p><span id="宋轶二十九-张浚-15"></span>
见郭奕<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E9%83%AD%E5%A5%95-2">2</a>。</p></li>
<li><p><span id="宋轶二十九-张浚-16"></span>
见曲端<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E6%9B%B2%E7%AB%AF-1">1</a>。</p></li>
<li><p><span id="宋轶二十九-张浚-17"></span>
见曲端<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E6%9B%B2%E7%AB%AF-3">3</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E6%9B%B2%E7%AB%AF-4">4</a>。</p></li>
<li><p><span id="宋轶二十九-张浚-18"></span>
绍兴初，张浚以宣抚处置，按行川、陕。至富川之败，蜀谚曰：「一事无成，二帅枉死，曲端、赵哲。三军怨恨，四川空虚，五路轻失，六亲招擢，七书旋学，八位自除，九重怎知，十诚不会。」《可书》。</p></li>
<li><p><span id="宋轶二十九-张浚-19"></span>
见李纲<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%AE%8B%E8%BD%B6%E4%BA%8C%E5%8D%81%E5%85%AB-%E6%9D%8E%E7%BA%B2-12">12</a>。</p></li>
<li><p><span id="宋轶二十九-张浚-20"></span>
初，公自淮西归，与赵鼎同在相位，以招徕贤才为急务，从列要津，多一时之望，人号为「小元祐」。《宋名臣言行录》别集下卷三。《读书镜》卷七。《南宋杂事诗》卷一引《历代臣鉴》。</p></li>
<li><p><span id="宋轶二十九-张浚-21"></span>
张魏公之出督也，陛辞之日，与高宗约曰：「臣当先驱清道，望陛下六龙夙驾，约至汴京，作上元帅。」〔岳〕飞闻之，曰：「相公得非睡语乎？」于是魏公憾之终身。《齐东野语》卷十三。《南宋杂事诗》卷一。</p></li>
<li><p><span id="宋轶二十九-张浚-22"></span>
张魏公开建业幕府，有一术者来谒，取辟客命推算，术者云皆非贵人。公不乐曰：「要作国家大事，幕下如何无三五人宰执侍从，此亦智将不如福将也。」魏公之客虞雍公，雍公之客王谦仲，范宗尹之客贺宗礼，皆宰执也。开禧毕再遇帅扬，起身行伍，骤为名将，亦非偶然，麾下有二十余人，都统制、殿帅四人，则知魏公推命之不诬也。《贵耳集》卷上。</p></li>
<li><p><span id="宋轶二十九-张浚-23"></span>
高宗视师金陵，张魏公为守，杨和王领殿前司。有卒夜出，与兵马都监喧竞，卒诉之，公判云：「都监夜巡，职也，禁兵酉点后不许出营，法也，牒宿卫司照条行。」杨不得已斩之。又尝诣学，士有投牒者，视之，则争博也。即判云：「士子争财于学校，教化不明，太守罪也。当职先罚俸半月，牒学照规行。」教官大窘，引去。《齐东野语》卷八。《何氏语林》卷六。</p></li>
<li><p><span id="宋轶二十九-张浚-24"></span>
绍兴七年三月，〔张〕浚奏刘光世在淮西，军无纪律，罢为少师、万寿观使，以其兵隶都督府。命参谋、兵部尚书吕祉往庐州节制，且以王德为都统制，郦琼副之。琼与靳赛，皆故群盗，与王德素不相能。德，威声素著，军中号为王夜叉。都承旨张宗元，深以为不可，谓浚曰：「琼等畏德如虎，今乃使临其上，是速其叛也。」浚不以为然，复谋之岳飞曰：「王德，淮西军所服，浚欲以为都统制，而命吕祉为督府参谋领之，如何？」飞曰：「德与琼素不相下，一旦使揠之在上，势所必争。吕尚书虽通才，然书生不习军旅，恐不足以服之。」浚曰：「张宣抚何如？」飞曰：「暴而寡谋，且琼辈素不服。」浚曰：「然则杨沂中耳。」飞曰：「沂中视德等耳，岂能驭之？」浚艴然曰：「浚固知非太尉不可。」飞曰：「都督以正问飞，飞不敢不尽其愚，岂以得兵为念哉！」即日乞解兵柄，持余服。浚讫行之，琼辈惧不敢喘。及德视事教场，诸将执挝用军礼谒拜。琼登而言曰：「寻常伏事太尉不周，今日乞做一床锦被遮盖。」德素犷勇自任，竟不解出一语慰抚之，遂索马去。于是琼辈愈惧，相与连衔上章，乞逥避之。张宗元知其事，复语浚曰：「业已尔，今独有终任德，或可以镇，不然，变且生矣。」浚不以为然，遂奏召德还。以张俊为淮西宣抚使，驻盱眙，杨沂中为淮西制置使，刘锜副之，并驻庐州。且命郦琼以所部兵赴行在，意将以夺其军而诛之。宗元听制于文德殿下，语人曰：「是速琼等叛耳。」会祉复密奏罢琼兵柄，书吏朱照漏语于琼，于是叛谋始决。及金字牌飞报，吕方坐厅事，闻有大声如箭辟历，自戟门随牌而至，及启视之，乃三使除书也。吕拍案叹曰：「庞涓死此树下。」即时乱作。《齐东野语》卷二。《鄂国金佗稡编》卷十九。《古事比》卷十六。</p></li>
<li><p><span id="宋轶二十九-张浚-25"></span>
绍兴中，刘光世在淮西，军无纪律。张魏公为都督，奏罢之，命参谋吕祉住庐州节制。光世颇得军心，祉儒者，不知变，绳束顿严，诸军忿怨。统制郦琼率众缚祉，渡淮归刘豫。魏公方宴僚佐，报忽至，满座失色。公色不变，徐曰：「此有说，第恐虏觉耳。」因乐饮至夜分，乃为蜡书，遣死士持遗琼，言「事可成，成之，不可，速全军以归」。虏得书，疑琼，分隶其众，困苦之，边赖以安。南轩言：「符离之役，诸军皆溃，唯存帐下千人。某终夕徬徨，而先公方熟寝，鼻息如雷。先公心法，如何可学！」《鹤林玉露》甲编卷二。</p></li>
<li><p><span id="宋轶二十九-张浚-26"></span>
公念〔秦〕桧欺君误国，使灾异数见，欲力论时事，以悟上意。又念太夫人计氏年高，言之必被祸，恐不能堪。太夫人觉公形瘠，问故，公具言所以。太夫人诵先雍公咸绍圣初举科制策曰：「臣宁言而死于斧钺，不忍不言而负陛下。」至再三，公意遂决。乃言曰：「当今时势，譬若养大疽于头目心腹之间，不决不止，决迟则祸大而难测，决速则祸轻而易治。惟陛下断之于心，谨察情伪，豫备仓卒，庶几社稷有全安之理。不然，异时以国与敌者反归罪正议。此臣所以食不下咽，而一夕不能安也。」桧见之大怒，命台谏论公，章四五上。以特进提举江州太平兴国宫，连州居住。《宋名臣言行录》别集下卷三。《名臣碑传琬琰集》卷五十五。《自警编》卷五。《言行龟鉴》卷四。</p></li>
<li><p><span id="宋轶二十九-张浚-27"></span>
宋子飞言：张公谪永州时，居僧舍，每夜与诸子弟、宾客盘膝环坐，至更定而寝，率以为常。《宋名臣言行录》别集下卷三。</p></li>
<li><p><span id="宋轶二十九-张浚-28"></span>
张魏公贬零陵，有书数笈自随，谗者谓其中皆与蜀士往来谋据西蜀之书。高宗命遣人尽录以来。临轩发视，乃皆书册，虽有尺牍，率皆忧国爱君之语。此外唯葛裘布衾，类多垢敝。上恻然曰：「张浚一贫如此哉！」乃遣使驰赐金三百两。《鹤林玉露》甲编卷一。</p></li>
<li><p><span id="宋轶二十九-张浚-29"></span>
〔秦桧卒〕，忠献是时居永，亦微闻当路意，〔赵〕汾既系，昕夕不自安，且念为大夫人忧，不敢明言。忽外间报中都有人至，亟出视，一男子喘卧簷下，殆不能言。方吉凶叵测，众环睨缩颈，忠献素坚定，于是亦色动。有顷，掖之坐，稍灌以汤饵而苏，犹未出语，亶数指腰间，索之，得片纸。盖故吏闻桧讣，走介星驰，至近郊，益奔程欲速，是以颠。顷刻之间，堂序懽声如雷。《桯史》卷十二。</p></li>
<li><p><span id="宋轶二十九-张浚-30"></span>
张紫岩谪居十五年，忧国耿耿，不替昕夕。适权奸新毙，时宰恃虏好而不固圉，紫岩方居母丧，上疏论事，朝廷以为狂，复诏居零陵。一日，慨然作几间丸墨并常支筇竹杖二铭，以寓意。墨之铭曰：「存身于昬昬，而天下之理因以昭昭，斯为潇湘之宝，予将与之归老。」而逍遥杖之铭曰：「用则行，舍则藏，惟我与尔。危不持，颠不扶，则焉用彼。」或录以示当路，大怒，以为讽己，将奏之，会病卒，不果。它日，陈正献俊卿为孝皇诵之，摘其一铭，书于御杖焉。《桯史》卷十。《贵耳集》卷上。《尧山堂外纪》卷五十七。《坚瓠戊集》卷二。</p></li>
<li><p><span id="宋轶二十九-张浚-31"></span>
光尧每以张浚误大计为辞，谓上「毋信其虚名。浚专把国家名器钱物做人情。浚有一册子，才遇士大夫来见，必问其爵里书之，若心许其他日荐用者。又镕金盌饮兵将官，即以予之。不知官职是谁底，金盌是谁底。」或者谓必有近习谮浚于太上云。《四朝闻见录》乙集。</p></li>
<li><p><span id="宋轶二十九-张浚-32"></span>
〔德寿〕谓寿皇曰：「毋信张浚虚名，将来必误大计。他专把国家名器财物做人情耳。」《齐东野语》卷二。</p></li>
<li><p><span id="宋轶二十九-张浚-33"></span>
高宗尝问张魏公：「卿儿想甚长成？」魏公对曰：「臣子栻，年十四，脱然可与语圣人之道。」及隆兴初，张魏公督师，南轩以内机入奏，引见于德寿宫。首问魏公起居饮食状，又问卿几岁，对曰：「臣年三十一。」又问卿母安否，对曰：「久失所恃。」上愀然久之，曰：「朕记卿父再娶时，以无继嗣，曾来商量。卿父曾奏，欲令卿来见，今次方得见卿。朕与卿父，义则君臣，情同骨肉，卿行奏来，有香茶与卿父为信。」呜呼！君臣相与，其恩意乃至是哉！或者乃谓高宗晚年追悼明受，不满于魏公，至有「宁失天下，不用张浚」之言，殆不然也。《鹤林玉露》丙编卷一。</p></li>
<li><p><span id="宋轶二十九-张浚-34"></span>
隆兴初，张忠献公再入为右相，上注意甚厚，使公条奏人才可用者。公奏虞雍公允文、陈魏公俊卿、汪端明应辰、王詹事十朋、张尚书阐，可备执政；刘观文珙、王阁学大宝、杜殿院起莘，宜即召还；胡资政铨，可备风宪；张舍人孝祥，可付事任；冯提刑时行、冯少卿方，可备近臣。朝士中，林侍郎栗、王侍郎秬、莫少卿冲，可任台谏。皆一时选也。时刘、王、杜三人，皆以论事去国，故公请召之，其后悉为名臣。终孝宗朝，不显用者数人而已。《建炎以来朝野杂记》甲集卷八。</p></li>
<li><p><span id="宋轶二十九-张浚-35"></span>
见宋孝宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E5%AD%9D%E5%AE%97-13">13</a>。</p></li>
<li><p><span id="宋轶二十九-张浚-36"></span>
《何氏备史》云：「张魏公素轻锐好名，士之稍有虚名者，无不牢笼。挥金如土，视官爵如等闲。士之好功名富贵者，无不趋其门。且其子南轩，以道学倡名，父子为当时宗主。在朝显官，皆其门人，悉自诡为君子。稍有指其非者，则目之为小人。绍兴元年，合关、陕五路兵三十余万，一旦尽覆，朝廷无一人敢言其罪。直至四年，辛炳始言之，亦不过落职，福州居住而已。淮西郦琼之叛，是时公论沸腾，言路不得已，遂疏其罪，既而并逐言者于外。及符离之败，国家平日所积兵财，扫地无余，乃以杀伤相等为辞，行赏转官无虚日。隆兴初年，大政事莫如符离之事，而实录、时政纪，并无一字及之，公论安在哉？使魏公未死，和议必不成，其祸将有不可胜言者矣。」《齐东野语》卷二。</p></li>
<li><p><span id="宋轶二十九-张浚-37"></span>
张魏公有重望，建炎以来置左右相多矣，而天下独目魏公为张右相。丞相带都督亦数人，而天下独目魏公为张都督，虽夷狄亦然。《老学庵笔记》卷十。</p></li>
<li><p><span id="宋轶二十九-张浚-38"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-6">6</a>。</p></li>
<li><p><span id="宋轶二十九-张浚-39"></span>
〔福州〕眉寿堂，在使宅，张丞相浚为其母秦国名。《舆地纪胜》卷一百二十八。</p></li>
<li><p><span id="宋轶二十九-张浚-40"></span>
张魏公浚名其堂曰「眉寿」，二子年俱九十余。《徐氏笔精》卷七。</p></li>
<li><p><span id="宋轶二十九-张浚-41"></span>
张魏公居京师，赴客饭，以韭黄鸡子为馔。公不欲食，主人强之，不得已为食三颗，而意亦作恶，不终席而归。夜中，忽足痛不可忍，秉烛照之，乃三鸡啄其足，一牡二牝。金甲大神立于旁，扣公曰：「发愿否？」公曰：「愿尽此生不食鸡子。」神曰：「愿轻。」公又曰：「某此生不犯戒，则母氏延无量之寿。犯此者为不孝。」神人颔之，倏忽间与鸡皆不见。迨晓，视啄处，赤肿犹寸余。自是不复食鸡卵。《夷坚丙志》卷四。</p></li>
</ol>
</div>
<div id="张-悫" class="section level2">
<h2>
<span class="header-section-number">38.9</span> 张　悫<a class="anchor" aria-label="anchor" href="#%E5%BC%A0-%E6%82%AB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-张悫-1"></span>
黄潜善、汪伯彦当政，〔张〕悫以忠梗自任，不附会黄潜善、汪伯彦。潜善、伯彦屡笑宗泽颠狂，悫曰：「如宗泽颠狂之士，多得数人，则天下定矣。」二人语塞。《三朝北盟会编》卷一百十七。</li>
</ol>
</div>
<div id="李-邴" class="section level2">
<h2>
<span class="header-section-number">38.10</span> 李　邴<a class="anchor" aria-label="anchor" href="#%E6%9D%8E-%E9%82%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-李邴-1"></span>
李汉老邴少年日，作《汉宫春》词，脍炙人口，所谓「问玉堂何似，茅舍疎篱」者是也。政和间，自书省丁忧归山东，服终造朝，举国无与立谈者。方怅怅无计，时王黼为首相，忽遣人招至东阁，开宴延之上坐。出其家姬数十人，皆绝色也，汉老惘然莫晓。酒半，群唱是词以侑觞，汉老私窃自欣，除目可无虑矣。喜甚，大醉而归。又数日，有馆阁之命。不数年，遂入翰苑。《玉照新志》卷三。《词苑丛谈》卷八。《南宋杂事诗》卷七。《宋诗纪事》卷三十六。</p></li>
<li><p><span id="宋轶二十九-李邴-2"></span>
李汉老，建炎末自签枢迁右辖，未几迁知院，前后二三月而罢。因为《梅》诗以托意云：「绵霜历雪忿开迟，风笛无情抵死吹。鼎实未成心尚苦，不甘桃李傍疎篱。」《能改斋漫录》卷十一。</p></li>
<li><p><span id="宋轶二十九-李邴-3"></span>
李汉老坐其兄会稽失守落职，谢表云：「包胥不食而哭秦，素心犹在；李陵得当而报汉，后效难期。」《苕溪渔隐丛话》后集卷三十六。</p></li>
<li><p><span id="宋轶二十九-李邴-4"></span>
秦益公子伯阳，以状元登第，李汉老启贺云：「一经教子，益钦丞相之贤；累月笞儿，更起邻翁之羡。」秦喜，谕其子。《能改斋漫录》卷十四。《西塘集耆旧续闻》卷十。《云庄四六余话》。</p></li>
<li><p><span id="宋轶二十九-李邴-5"></span>
〔李〕文肃《贺除太师启》云：「推赤心于腹中，君既同于光武；有大勋于天下，相自比于姬公。」秦以为讥己，答启云：「君既同于光武，仰归美报上之诚；相自比于姬公，其敢犯贪天之戒。」文肃得之，不能不恐，然亦终不加害也。《西塘集耆旧续闻》卷十。</p></li>
<li><p><span id="宋轶二十九-李邴-6"></span>
泉州教忠光禅师，与李参政汉老在小溪云门庵妙喜会中有同参契分，李因致光住教忠功德院，其疏有「三拜顿忘师弟子，一口吞尽佛众生」之句，为丛林传诵。既而李病将革，以偈寄光：「曩岁曾经度厄津，深将法力荷云门。如今稍觉神明复，拟欲酬师不报恩。」光即和之：「胡床稳坐已通津，何处更寻不二门。八苦起时全体现，不知谁解报深恩。」李得其报，阅罢而逝。《罗湖野录》卷四。</p></li>
<li><p><span id="宋轶二十九-李邴-7"></span>
李邴汉老，汪藻彦章，楼钥大防，西山真文忠公云：「南渡以来词人三人。」《小学绀珠》卷六。《南宋杂事诗》卷七。《宋诗纪事》卷三十六。《词林纪事》卷八。</p></li>
</ol>
</div>
<div id="郑-瑴" class="section level2">
<h2>
<span class="header-section-number">38.11</span> 郑　瑴<a class="anchor" aria-label="anchor" href="#%E9%83%91-%E7%91%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-郑瑴-1"></span>
建炎己酉，苗、刘之变，端明殿学士、同签书枢密事郑瑴奏：苗傅、刘正彦等悖逆肆虐，擅行杀戮，朝廷近日差除，多出二人之意。兼闻以签书枢密院召吕颐浩，以礼部尚书召张浚，又分张俊之兵，以五百人归侠。及浚不受命，俊不肯分所部兵，遂谪浚以散官居郴州，擢俊以节度知凤翔，皆出傅等奸谋。使外无强兵谋臣，内生变乱，事不可缓，遂一章乞留吕颐浩知金陵，一章言张浚不当谪。而求有胆气谨密可共事之人，得奉议郎谢向，令为客旅，徒步如平江，见张浚等，具言城中之事，令严兵备，大张声势，持重缓进，使其自遁，无致城中之变，惊动三宫。撰《杜鹃诗》四句，亲写令去，执呈诸人，以为信验。《建炎复辟记》。《宋诗纪事》卷三十九。</p></li>
<li><p><span id="宋轶二十九-郑瑴-2"></span>
〔郑瑴〕遣所亲谢向变服为贾人，徒步如平江见〔张〕浚等，具言城中事，令严设兵备，张声势，持重缓进，使其自遁，毋致城中之变，惊动三宫，此为上策。撰《杜鹃》诗四句，亲写令去执呈诸人，以为验。诗云：「杜鹃飞飞无定栖，寄巢生子百鸟依。园林花老昼夜啼，安得百鸟挟以归。」取杜甫言蜀天子化作杜鹃，生子百鸟巢之意，以杜鹃喻天子，以百鸟喻百官，言内外百官当同心共谋，挟天子反帝位以归宫也。向至平江，以诗徧呈浚等，莫不嗟叹，感激奋励为赴难计。《宋名臣言行录》别集上卷三。</p></li>
<li><p><span id="宋轶二十九-郑瑴-3"></span>
建炎间，苗傅、刘正彦作乱，是时中丞郑瑴密遣谢向如平江，仍作诗寄吕元直、张德远二公云：「杜鹃飞飞无定栖，寄巢生子百鸟依。园林花老昼夜啼，安得猛士挟以归。」吕、张得诗即起兵，成复辟功，诗不徒作也。《梅磵诗话》卷上。</p></li>
</ol>
</div>
<div id="王-绹" class="section level2">
<h2>
<span class="header-section-number">38.12</span> 王　绹<a class="anchor" aria-label="anchor" href="#%E7%8E%8B-%E7%BB%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-王绹-1"></span>
王绹，建炎初为御史中丞，时四方多事，而缄默不言。又以老病艰于乘骑，每跨一款段，坐退毛旧狨出入，台中号「退毛中丞」。《可书》。</p></li>
<li><p><span id="宋轶二十九-王绹-2"></span>
尚书右仆射兼中书侍郎兼御营使朱胜非罢为观文殿大学士，知洪州，从所请也。制略曰：「亟持诏节，趣秉国钧，夫何信宿之间， 乃尔震惊之遽。深惟菲德，退避别宫，甫再逾旬，即复大位。虽援兵之交至，亦秘策之允臧。」工部尚书兼直学士王绹所草也。《建炎以来系年要录》卷二十二。</p></li>
</ol>
</div>
<div id="富直柔" class="section level2">
<h2>
<span class="header-section-number">38.13</span> 富直柔<a class="anchor" aria-label="anchor" href="#%E5%AF%8C%E7%9B%B4%E6%9F%94"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-富直柔-1"></span>
见葛胜仲<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html#%E5%AE%8B%E8%BD%B6%E4%BA%8C%E5%8D%81%E5%85%AD-%E8%91%9B%E8%83%9C%E4%BB%B2-1">1</a>。</p></li>
<li><p><span id="宋轶二十九-富直柔-2"></span>
富季申枢密院奉祠居婺州，忽梦行道上，憩大木下，有人止岐路云：「此入闽中路也。」未几，除守泉南，行至江山道中，时方秋暑，从者疲苶，果憇于大木之下，有过之者曰：「此入闽中路也。」宛如梦中所见。乃太息曰：「虽欲不来，其可得也？」《鸡肋编》卷下。</p></li>
</ol>
</div>
<div id="翟汝文" class="section level2">
<h2>
<span class="header-section-number">38.14</span> 翟汝文<a class="anchor" aria-label="anchor" href="#%E7%BF%9F%E6%B1%9D%E6%96%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-翟汝文-1"></span>
见范寥<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E8%8C%83%E5%AF%A5-1">1</a>。</p></li>
<li><p><span id="宋轶二十九-翟汝文-2"></span>
翟资政公巽喜嘲谑，初为秘书郎，同列多见侮诮。时俞尚书亦同在省中，尝会饮，明旦翟自外至，抗声问曰：「俞安在？」众愕然，俞亦自失。翟徐曰：「吾问昨夕余沥，欲复饮耳。」众始大笑。它日或谏止之，翟曰：「同列相嘲戏，三馆之旧也，吾欲修故事耳，岂得已哉？」平日谈论，喜作文语，虽对使令亦然。《却扫编》卷下。《茶香室四钞》卷十。</p></li>
<li><p><span id="宋轶二十九-翟汝文-3"></span>
〔翟资政公巽〕为中书舍人时，后省有庖者艺颇精，翟亟称之。后更懈怠，众以尤翟，曰：「此小人也，而公数称奖之，故令如此，公自治之。」翟不得已，呼使前责曰：「汝以刀匕微能，数见称赏，而敢疏慢如此，使众人以骄灌夫之罪归汝文，于汝安乎？」左右皆匿笑，而庖竟不解为何等语也。《却扫编》卷下。</p></li>
<li><p><span id="宋轶二十九-翟汝文-4"></span>
翟公巽虽为蔡京所汲引，然抗直不为屈。初，代宰相作《贺日有戴承表》，末云：「众非后何戴，率倾就望之心；无不尔或承，永怀畏爱之德。」京读终篇曰：「奇文也，然『无不尔或承』对『众非后何载』，似乎偏枯，欲以『臣不命其承』易之，亦不失『承』字，而稍加亲切，如何？」公巽曰：「胜矣，然业已供本。」竟不易。京亦不能夺也。未几，又代作《天神示现表》，有云：「圣神受命穆清，告成禹锡；祖宗在帝左右，顾予汤孙。」末云：「在天对越，乏清庙肃雍之仪；前席具言，愧宣室鬼神之问。」京曰：「国有盛事如此，公巽之文，真为时而出也。」公巽徐曰：「畴昔不命其承，抑云过矣；今日为时而出，厥有旨哉。」京虽恶其不逊，然尚能容之。石林尝喜道之。《寓简》卷八。</p></li>
<li><p><span id="宋轶二十九-翟汝文-5"></span>
童汪锜能执干戈以卫社稷，本谓幼而能赴国难耳，非姓童也。翟公巽作童贯告词云「尔祖汪锜」，误也。或云故以戏之。《老学庵笔记》卷四。《宋稗类钞》卷五。</p></li>
<li><p><span id="宋轶二十九-翟汝文-6"></span>
翟参政公巽汝文，有文名。对人辞语华畅，虽谈笑，历历皆可听，然不妄吐也。政和间为给事中，每见殿庭宣赞称「不要拜，上殿祗候」，必咄咄曰：「不要拜，此何等语。」旁问之：「君俾为何言乎？」公巽曰：「宣赞有旨勿拜。」时蔡安世靖、陈应贤邦光，同在门下外省，安世位公巽之上，而应贤坐其下。每相与谈论，二人必交辟之。一日辞屈，于是叹曰：「嗟乎，遂厄于陈、蔡之间。」《铁围山丛谈》卷三。《何氏语林》卷二十七。</p></li>
<li><p><span id="宋轶二十九-翟汝文-7"></span>
翟三丈公巽，宣和末，蔡绦约之用事，外召从官七人，公巽再以琐闼召，力辞之。未至阙，有指挥落职宫祠，继而复还待制。公作谢表，有云：「弹贡禹之冠，诚非本志；夺伯氏之邑，其又何言。」又云：「惟一与一夺之命，无有二三；而三仕三已之心，敢怀愠喜。」人多称之。《墨庄漫录》卷七。</p></li>
<li><p><span id="宋轶二十九-翟汝文-8"></span>
翟公巽参政，靖康初召为翰林学士。过泗州，谒僧伽像，见须忽涌出长寸许，问他人，皆不见，怪之。一僧在旁曰：「公虽召还，恐不久复出。」公扣之，曰：「须出者，须出也。」果验。《老学庵笔记》卷八。《东南纪闻》卷三。</p></li>
<li><p><span id="宋轶二十九-翟汝文-9"></span>
翟公巽参政守会稽日，命工塑真武像。既成，熟视曰：「不似，不似。」即日毁之别塑，今告成观西庑小殿立像是也。道士贺仲清在旁亲见之，而不敢问。《老学庵笔记》卷八。</p></li>
<li><p><span id="宋轶二十九-翟汝文-10"></span>
翟公巽参政汝文守越，以擅免民间和买缣帛四十余万，为部使者所劾，贬秩。公谢表云：「欲安刘氏，无嫌晁氏之危；岂若秦人，坐视越人之瘠。」迨去郡，郡人安其政，将相率投牒借留。公知之，命取其牍以来，即书其上云：「固知京兆，姑为五日之留；无使稽山，复用一钱之送。」其用事精当若此。《梁溪漫志》卷六。</p></li>
<li><p><span id="宋轶二十九-翟汝文-11"></span>
翟汝文公巽知越州，坐拒旨不敷买绢事削官，谢表云：「忍效秦人，坐视越人之瘠；既安刘氏，定知晁氏之危。」后拜参政，温人宋之方作启贺之曰：「昔镇藩维，已念越人之瘠；今居廊庙，永图刘氏之安。」盖用其语也。《鸡肋编》卷下。</p></li>
<li><p><span id="宋轶二十九-翟汝文-12"></span>
翟公巽，绍兴初为参政。自奉过薄，谓客曰：「德大于天子可以食牛，德大于诸侯可以食羊。」所进皆草具。《南宋杂事诗》卷三引《墨憨斋笑纂》。</p></li>
<li><p><span id="宋轶二十九-翟汝文-13"></span>
秦丞相与翟参政汝文同在政府。一日，于都堂议事不合，秦据案叱翟曰：「狂生！」翟亦应声骂曰：「浊气！」二公大不相能。翟怒一堂吏，面奏乞究治其不法。秦欲以此逐之，遂前奏曰：「翟某擅以私意治吏事，伤国体，不可施行。」翟因力陈其故，且乞罢政。退复上疏，以为「秦桧私植党与，谗害善良，臣若不早乞回避，必为睚眦中伤。」疏犹留中，而台章遽言翟与宰相不协，因防秋托事求去。汝文遂罢政，依旧致仕。《独醒杂志》卷十。</p></li>
<li><p><span id="宋轶二十九-翟汝文-14"></span>
初，翟汝文知密州，秦桧为州学教授，汝文荐其才。及桧为相，亦荐汝文，汝文除参政，意不少降，与桧不和。尝交争于殿庭，至言桧乃金人之奸细，必误国。汝文遂罢去。自后桧专权柄，执政者皆箝口卑躬，趋走奉承之不暇，四方之士乃思汝文之正直。《宋宰辅编年录》卷十五。《南宋杂事诗》卷一引《宋元通鉴》。</p></li>
</ol>
</div>
<div id="翟耆年" class="section level2">
<h2>
<span class="header-section-number">38.15</span> 翟耆年<a class="anchor" aria-label="anchor" href="#%E7%BF%9F%E8%80%86%E5%B9%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-翟耆年-1"></span>
翟耆年，字伯寿，父公巽，参政之子也。能清言，工篆及八分。巾服一如唐人，自名唐装。一日往见许𫖮彦周。彦周髽髻，着犊鼻裈，蹑高屐出迎，伯寿愕然。彦周徐曰：「吾晋装也，公何怪！」《老学庵笔记》卷八。《何氏语林》卷二十七。</li>
</ol>
</div>
<div id="权邦彦" class="section level2">
<h2>
<span class="header-section-number">38.16</span> 权邦彦<a class="anchor" aria-label="anchor" href="#%E6%9D%83%E9%82%A6%E5%BD%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-权邦彦-1"></span>
权枢密邦彦，父在郓卧病，公虽从戎，然沃盥必亲执，药物必亲尝，未尝解衣而寝。后归汶上，道梗不通，公在九江，每北望，必长号不能自已。《言行龟鉴》卷四。</li>
</ol>
</div>
<div id="席-旦" class="section level2">
<h2>
<span class="header-section-number">38.17</span> 席　旦<a class="anchor" aria-label="anchor" href="#%E5%B8%AD-%E6%97%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-席旦-1"></span>
席中丞晋仲旦，政和中为长安帅，因公使库颓圮，命工改筑，于地中得石函一，其状类玉，盖上刻「韩信首级」四字，乃篆文也，其中空无一物。即徙于高原，祭而掩之。《夷坚乙志》卷十二。</li>
</ol>
</div>
<div id="席-益" class="section level2">
<h2>
<span class="header-section-number">38.18</span> 席　益<a class="anchor" aria-label="anchor" href="#%E5%B8%AD-%E7%9B%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-席益-1"></span>
绍兴中，吕元直为相，骤引席益为参政，故席感恩，悉力为助。已而徐师川在西枢得君，与吕不协，席乃阴与徐结，于时又号为「二形人」。谓阳与吕合而阴与徐交也。吕既出，而欲为刺虎之术，竟不能就，而反被逐，士大夫莫不快之。2　见吴说<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E5%90%B4%E8%AF%B4-4">4</a>。</li>
</ol>
<p>《鸡肋编》卷中。</p>
</div>
<div id="王-庶" class="section level2">
<h2>
<span class="header-section-number">38.19</span> 王　庶<a class="anchor" aria-label="anchor" href="#%E7%8E%8B-%E5%BA%B6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-王庶-1"></span>
见曲端<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E6%9B%B2%E7%AB%AF-1">1</a>。</p></li>
<li><p><span id="宋轶二十九-王庶-2"></span>
〔秦〕桧怒公异己不附和议，讽言者论其居江州强夺民田，责授节副道州安置。后卒于贬所。其子之荀、之奇抚棺而哭曰：「秦桧，秦桧，此讐必报！」亲旧皆掩其口曰：「祸未已也。」《宋名臣言行录》别集上卷三。</p></li>
<li><p><span id="宋轶二十九-王庶-3"></span>
王庶安置在道州，以疾卒。诸子扶护归江州，亲旧迎见之。其子之荀、之奇抚柩而哭曰：「秦桧，秦桧，此讐必报。」亲旧皆掩其口，仍高声大叫以混其语。有学院子宁伟在侧，闻之而喜谓：「可以持王氏矣。」庶尝自号「当叟」。又或问「当叟」之意如何？庶曰：「吾之所以皆合其宜，不敢失当，故号『当叟』。」《三朝北盟会编》卷二百九。</p></li>
<li><p><span id="宋轶二十九-王庶-4"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-73">73</a>。</p></li>
</ol>
</div>
<div id="李-光" class="section level2">
<h2>
<span class="header-section-number">38.20</span> 李　光<a class="anchor" aria-label="anchor" href="#%E6%9D%8E-%E5%85%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-李光-1"></span>
〔李光〕知平江府常熟县。朱勔方以花石得幸，势焰熏灼，光不为屈，械系其奴。勔怒，讽转运使，移光知吴江，光即日以状上于郡，将致仕以归。会有直其事者，而光挺挺自若。勔终不能害也。《宝庆会稽续志》卷五。</p></li>
<li><p><span id="宋轶二十九-李光-2"></span>
巨盗戚方破宁国抵城下，光即日下令戒严，民六十以下、十五以上悉登城，违者论以军法。光设牙帐于南壁，躬抚士卒。贼围益急，或请光尽室从西门遁去。光曰：「我一家获全，其奈一城生灵何？」诘朝诵言于众曰：「昨暮有教光家潜出者，当以军法从事，姑且置之。城脱或不保，引剑之计已决，义不污贼手。」兵民感泣，其气益倍。贼兵百道来攻，光随宜应之。《宝庆会稽续志》卷五。</p></li>
<li><p><span id="宋轶二十九-李光-3"></span>
靖康中，蔡元长父子既败，言者攻之，发其奸恶，不遗余力。盖其门下士如杨中立、孙仲益之类是也。李泰发光，时为侍御史，独不露章，且劝勿为太甚，坐是责监汀州酒税，谢表云：「当垂涕止弯弓之射，人以为狂；然临危多下石之徒，臣则不敢。」士大夫多称之。《挥麈余话》卷二。《宋稗类钞》卷一。</p></li>
<li><p><span id="宋轶二十九-李光-4"></span>
见吕广问<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%90%95%E5%B9%BF%E9%97%AE-1">1</a>。</p></li>
<li><p><span id="宋轶二十九-李光-5"></span>
李庄简公泰发奉祠还里，居于新河。先君筑小亭曰千岩亭，尽见南山。公来必终日，尝赋诗曰：「家山好处寻难遍，日日当门只卧龙。欲尽南山岩壑胜，须来亭上少从容。」每言及时事，往往愤切兴叹，谓秦相曰咸阳。一日来坐亭上，举酒属先君曰：「某行且远谪矣，咸阳尤忌者，某与赵元镇耳。赵既过峤，某何可免？然闻赵之闻命也，涕泣别子弟。某则不然，青鞵布袜，即日行矣。」后十余日，果有藤州之命。先君送至诸暨，归而言曰：「泰发谈笑慷慨，一如平日。问其得罪之由，曰不足问，但咸阳终误国家耳。」《老学庵笔记》卷一。《宋诗纪事》卷三十六。</p></li>
<li><p><span id="宋轶二十九-李光-6"></span>
李丈参政罢归乡里……时时来访先君，剧谈终日，每言秦氏，必曰咸阳，愤切慨慷，形于色辞。一日平旦来，共饭，谓先君曰：「闻赵相过岭，悲忧出涕。仆不然，谪命下，青鞵布袜行矣，岂能作儿女态耶！」方言此时，目如炬，声如钟，其英伟刚毅之气，使人兴起。后四十年，偶读公家书，虽徙海表，气不少衰。丁宁训戒之语，皆足垂范百世，犹想见其道「青鞵布袜」时也。《渭南文集》卷二十七。《宝庆会稽续志》卷七。</p></li>
<li><p><span id="宋轶二十九-李光-7"></span>
〔李庄简公〕在政府，与秦桧议论不合，为中司所击，送藤州安置，差密院使臣伴送，公戏赠之云：「日日孤村对落晖，蛮烟深处忍分离。追攀重见蔡明远，赎罪难逢郭子仪。南渡每忧鸢共堕，北辕应许雁相随。马蹄惯踏关山路，他日看来又送谁。」《诗人玉屑》卷一。《宋诗纪事》卷三十六。</p></li>
<li><p><span id="宋轶二十九-李光-8"></span>
绍兴十六七年，李庄简公在藤州，以书寄先君，有曰：「某人汲汲求少艾，求而得之，自谓得计。今成一聚枯骨，世尊出来，也救他不得。」「一聚枯骨」，出《神仙传·老子篇》。「某人」者，前执政，留守金陵，暴得疾卒，故云。《老学庵笔记》卷八。</p></li>
</ol>
</div>
<div id="李孟博" class="section level2">
<h2>
<span class="header-section-number">38.21</span> 李孟博<a class="anchor" aria-label="anchor" href="#%E6%9D%8E%E5%AD%9F%E5%8D%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-李孟博-1"></span>
李庄简南迁，其子孟博卒于琼州。先是数月，孟博梦至一所，海山空阔，楼观特起。云霄间有轩，榜曰空明，先世诸父，环坐其中，指一席曰：「留以待汝。」遂寤。临终，云气起于寝，冠服宛然，自云中冉冉升举，琼人悉见之。孟博苦学有文，绍兴五年进士第三人及第。庄简有诗悼之云：「脱屣尘寰委蜕蝉，真形渺渺驾非烟。丹台路杳无归日，白玉楼成不待年。宴坐我方依古佛，空行汝去作飞仙。思深父子情难割，泪滴千行到九泉。」《宾退录》卷六。《宋诗纪事》卷三十六。</li>
</ol>
</div>
<div id="秦-桧" class="section level2">
<h2>
<span class="header-section-number">38.22</span> 秦　桧<a class="anchor" aria-label="anchor" href="#%E7%A7%A6-%E6%A1%A7"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-秦桧-1"></span>
〔艮岳敷庆神运石〕旁植两桧，一夭矫者名朝日升龙之桧，一偃蹇者名卧云伏龙之桧，皆玉牌金字书之，徽宗御题云：「拔翠琪树林，双桧植灵囿。上梢蟠木枝，下拂龙髯茂。撑拏天半分，连卷虹南负。为栋复为梁，夹辅我皇构。」嗟乎，桧以和议作相，不能恢复中原，已兆于「半分」、「南负」，而一结更是高庙御名，要皆天定也。《枫窗小牍》卷上。《宋稗类钞》卷二。</p></li>
<li><p><span id="宋轶二十九-秦桧-2"></span>
见胡舜陟<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%83%A1%E8%88%9C%E9%99%9F-1">1</a>。</p></li>
<li><p><span id="宋轶二十九-秦桧-3"></span>
〔黄州栖霞楼〕之规制甚工。问其人，则曰：「故相秦申王生于临皋舟中，黄人作庆瑞堂于其处。近年撤而作栖霞云。」《吴船录》卷下。《茶香室丛钞》卷三。</p></li>
<li><p><span id="宋轶二十九-秦桧-4"></span>
秦桧微时，为童子师，仰束修自给，尝慨叹，有「若得水田三百亩，这番不做猢狲王」。后以申王致仕。申属猴。《尧山堂外纪》卷五十八。《坚瓠辛集》卷四。</p></li>
<li><p><span id="宋轶二十九-秦桧-5"></span>
秦丞相桧未仕时，宿学，夜见白兔入地，使人掘之一丈许，得泉。桧既入仕，设井栏，镌石篆书「玉兔泉」三字。《景定建康志》卷十九。《书史会要》卷六。《南宋杂事诗》卷一。</p></li>
<li><p><span id="宋轶二十九-秦桧-6"></span>
秦桧少游太学，博记工文，善干鄙事，同舍号为「秦长脚」。每出游饮，必委之办集。《鹤林玉露》甲编卷五。《坚瓠辛集》卷四。</p></li>
<li><p><span id="宋轶二十九-秦桧-7"></span>
〔秦〕桧为人强力忍垢，初为太学生，每同舍有醵饮，桧辄为之干济，敏而不厌劳屑，人目为「秦长脚」云。《六研斋二笔》卷四。</p></li>
<li><p><span id="宋轶二十九-秦桧-8"></span>
秦桧为京太学生时，号「秦长脚」。一日睡于窗下，有异人来，指桧语其同舍郎曰：「他日此人误国害民，天下同受其祸，诸君亦有死其手者。」《湖海新闻夷坚续志》前集卷二。《山堂肆考》卷一百六。《南宋杂事诗》卷一。</p></li>
<li><p><span id="宋轶二十九-秦桧-9"></span>
南渡太学诸生，素轻秦桧，目为「秦长脚」。及为相，范同云：「这长脚汉，也会做两府。」而桧妻王氏，时目为「长舌妇」。二长济恶凶德。《坚瓠秘集》卷六。</p></li>
<li><p><span id="宋轶二十九-秦桧-10"></span>
政和末，秦会之自金陵往参成均，行次当涂境上。值大雨，水冲桥断，不能前进。涂中居民开短窗，延一士子教其子弟。士子于书室窗中，窥见秦徒步执盖，立风雨中，淋漓凄然，甚怜之，呼入，令小愒。至晚，雨不止，白其主人，推食挽留而共榻。翌日晴霁，送之登途，秦大以感激。秦既自叙其详，复询士之姓名，云曹筠庭坚也。秦登第即宦显，绝不相闻。久之，曹建炎初以太学生随大驾南幸，至维扬，免省策名。后为台州知录，老不任事。太守张偁对移为黄岩主簿，无憀之甚。时秦专权久矣，曹一夕偶省悟其前此一饭之恩，因谋诸妇。妇吴越钱族，晚事曹，颇解事，谓曰：「审尔，何不漫愬之。」筠因便介，姑作诗以致祈恳，末句云：「浩浩秦淮千万顷，好将余浪到滩头。」其浅陋不工如此。秦一览，慨然兴念，以删定官召之。寻改官入台，遂进南床。高宗恶之，亲批逐出。秦犹以为集英殿修撰，知衢州。未几，坤维阙师，即擢次对，制阃全蜀。到官之后，弛废不治，遂致王孝忠之变，秦竟庇护之，奉祠而归。秦没，始夺其职云。《挥麈三录》卷三。</p></li>
<li><p><span id="宋轶二十九-秦桧-11"></span>
见曹泳<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%9B%B9%E6%B3%B3-1">1</a>。</p></li>
<li><p><span id="宋轶二十九-秦桧-12"></span>
翟公巽知密州，秦桧作教授。一日，有一隐者至，会相，曰：「此教授大贵。」翟问：「与某如何？」曰：「翰林如何及之！如何及之！」时游定夫在坐，退因勉秦云：「隐者甚验，幸自重。」《朱子语类》卷一百三十一。</p></li>
<li><p><span id="宋轶二十九-秦桧-13"></span>
靖康初，秦会之自御史丐祠归建康，僦舍以居。适当炎暑，上元宰张师言昌访之，会之语师言：「此屋觕可居，但为西日所苦，奈何！得一凉棚备矣。」翌日未晓，但闻斤斧之声，会之起视之，则松棚已就。询之，匠者云：「县宇中方创一棚，昨日闻侍御之言，即辍以成此。」会之大喜。次年，会之入为中司，北去。又数年还朝，已而拜相。时师言年逾七十，会之于是就官簿中减去十岁，擢知楚州，把麾持节者又逾十年，然后挂冠。老于潜、皖，近九十而终。《挥麈余话》卷二。</p></li>
<li><p><span id="宋轶二十九-秦桧-14"></span>
初，〔秦〕会之为御史中丞，虏人议立张邦昌以主中国。〔马伸〕先觉为监察御史，抗言于稠人广坐中曰：「吾曹职为争臣，岂可坐视缄默，不吐一词？当共入议状，乞存赵氏。」会之不答。少焉属藁，遂就呼台史连名书之。会之既为台长，则当列于首。以呈会之，会之犹豫。先觉帅同僚合辞力请，会之不得已，始肯书名。先觉遣人疾驰，以达虏酋。所以秦氏所藏本犹云「桧等」也。先觉中兴初任殿中侍御史，以亮直称于一时，为汪、黄所挤，责监濮州酒税。后高宗思之，以九列召，示以大用，而先觉已死。会之还自虏中，扬言己功，尽掠其美名，遂取富贵，位极人臣，势冠今古。先觉子孙，漂泊闽中。先觉有甥何珫者，慷慨自任，得其元藁，累欲上之，而马氏子止之云：「秦会之凶焰方炽，其可犯邪？」绍兴乙亥春，珫忽梦先觉衣冠如平生，云秦氏将败，趣使往陈之。珫即持其藁以叫阍。会之大怒，诬以他罪，下珫大理，窜岭外。抵流所未几，而会之果殂。其家讼冤，诏复珫故官，后至员郎。先觉忠绩，遂别白于时。《挥麈余话》卷二。《玉照新志》卷三。《宋稗类钞》卷二。参见马伸、何兑<a href="#">1</a>。</p></li>
<li><p><span id="宋轶二十九-秦桧-15"></span>
见姚宏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%A7%9A%E5%AE%8F-1">1</a>。</p></li>
<li><p><span id="宋轶二十九-秦桧-16"></span>
靖康初，〔秦桧〕为御史中丞。金人陷京师，议立张邦昌。桧陈议状，大略谓：「赵氏传绪百七十年，号令一统，绵地万里，子孙蕃衍，布在四海，德泽深长，百姓归心。只缘奸臣误国，遂至丧师失守，岂可以一城而决废立哉！若必欲舍赵氏而立邦昌，则京师之民可服，而天下之民不可服；京师之宗子可灭，而天下之宗子不可灭。望稽古揆今，复君之位，以安天下。」虏虽不从，心嘉其忠，与之俱归。桧天资狡险，始陈此议，特激于一朝之谅。既至虏廷，情态遂变，谄事挞辣，倾心为之用。兀术用事，侵扰江淮，韩世忠邀之于黄天荡，几为我擒。一夕凿河，始得遁去。再寇西蜀，又为吴玠败之于和尚原，至自髠其须发而遁。知南军日强，惧不能当，乃阴与桧约，纵之南归，使主和议。桧至行都，绐言杀虏之监己者，奔舟得脱。见高宗，首进「南自南，北自北」之说，时上颇厌兵，入其言。会诸将稍恣肆，各以其姓为军号，曰「张家军」、「韩家军」。桧乘间密奏，以为诸军但知有将军，不知有天子，跋扈有萌，不可不虑。上为之动，遂决意和戎，而桧专执国命矣。方虏之以七事邀我也，有毋易首相之说，正为桧设。《鹤林玉露》甲编卷五。</p></li>
<li><p><span id="宋轶二十九-秦桧-17"></span>
御史中丞秦桧，初以不愿立张邦昌，遭粘罕拘执北去，并其妻王氏同行。随行有小奴砚童与婢兴儿、御史街司翁顺而已。至金国，见虏主……以赐其弟挞懒为任用……挞懒提兵而南也，命桧以任用偕行。桧密与妻王氏为计，至燕山府留王氏，而己独行。王氏故为喧争曰：「我家翁父使我嫁汝时，有赀货二十万贯，欲使我与汝同甘苦，尽此平生。今大金国以汝为任用，而弃我于途中耶！」喧争不息。挞懒与桧之居比邻，声相闻。挞懒妻一车婆闻之，请王氏问其故，王氏具以告。一车婆曰：「不须虑也，大金国法令，许以家属同行，今皇弟为监军，亦带家属在军中。秦任用何故留家属在此，而不同行也。」白之挞懒，遂令王氏同行。由是砚童、兴儿、翁顺亦偕行。桧为任用又随行作参谋军事，又为随军转运使。在孙村浦寨中，楚州陷，孙村浦寨金人纷纷争趋入楚州。桧常以梢工孙静为可与语，遂密约静于淮岸乘纷纷不定，作催淮阳军海州钱粮为名，同妻王氏、砚童、兴儿、翁顺及亲信高益恭等数人登小舟，令静挂席而去。至涟水军界，为丁禩水寨逻者所得，将执缚而杀之。桧知水寨尚为国家守，乃告之曰：「我御史中丞秦桧也。」寨兵皆村民，不晓其说，且谓执到奸细，陵辱之。桧曰：「此中有秀才否？当知我姓名。」或谓有卖酒王秀才当令一看之。王秀才名安道，字伯路，素不识桧，乃佯为识桧……一见而长揖之曰：「中丞安乐，劳苦不易。」众皆以为王秀才既识之，即不可杀，遂以礼待之。砚童、兴儿、翁顺、高益恭等一行皆得生全。《三朝北盟会编》卷一百四十二。《六研斋二笔》卷四。《茶香室三钞》卷八。</p></li>
<li><p><span id="宋轶二十九-秦桧-18"></span>
秦桧既脱虏……〔丁〕禩发遣桧还行在，令秀才王安道、冯由义伴行。……既至行在，士论疑之。范宗尹、李回奏其忠而荐其才，张守尝为密州州学教授，桧亦尝为之，故首称桧为可用。上甚喜，即除礼部尚书。……桧请以本身合得恩泽，授安道、由义官，由是补迪功郎。舟人孙静亦授承信郎。桧陷虏信息不相通时，妻兄王，取王氏冒姓秦以为桧嗣，立名曰熺，俾承恩授官。至是王氏诸亲以熺见桧，桧甚喜，以己子视之。《三朝北盟会编》卷一百四十三。</p></li>
<li><p><span id="宋轶二十九-秦桧-19"></span>
秦会之在山东欲逃归，舟楫已具，独惧虏有告者，未敢决。适遇有相识稍厚者，以情告之。虏曰：「何不告监军？」会之对以不敢。虏曰：「不然，吾国人若一诺公，则身任其责，虽死不憾。若逃而获，虽欲贷，不敢矣。」遂用其言，告监军，监军曰：「中丞果欲归耶？吾契丹亦有逃归者，多更被疑，安知公归而南人以为忠也。公若果去，固不必顾我。」会之谢曰：「公若见诺，亦不必问某归后祸福也。」监军遂许之。《老学庵笔记》卷一。</p></li>
<li><p><span id="宋轶二十九-秦桧-20"></span>
天会八年之冬，诸大臣会于黑龙江之柳林相议，谓：「宋臣如张浚、赵鼎，则志在复讐；韩世忠、吴玠则习知兵事，既不可以威取，复搆怨之良深，势难先屈。」鲁王曰：「惟遣彼臣先归，因示恐胁，而使之顺我。佯不从，而勉强听之。」忠献王曰：「汝言是矣，谁可使者？」忠烈王曰：「张孝纯可。」忠献曰：「此人在河东失节，人谁不怨，便去如何得位得志。只有桧可用。初言赵氏得人心，必将有所推立。说张邦昌不为人悦服，不及半年，其言皆验。我喜其人，置之军中，间语以利害。桧谓南自南，北自北，且许说某，著手时只依这规模。今只用兵，南亦未必终弱。若纵其归国，必是得志，可济吾事。」是时南人羁困，桧独温足，果至彼得权位而谋。始行，废刘锜、韩世忠、张浚、赵鼎，杀岳飞，而南北之势定。忠烈王德之，誓书之中，必令「不妄易首相」。而桧亦阴发宇文虚中之逆以报。《脚气集》。《南迁录》。</p></li>
<li><p><span id="宋轶二十九-秦桧-21"></span>
见孙觌<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E5%AD%99%E8%A7%8C-9">9</a>。</p></li>
<li><p><span id="宋轶二十九-秦桧-22"></span>
见范宗尹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E8%8C%83%E5%AE%97%E5%B0%B9-8">8</a>。</p></li>
<li><p><span id="宋轶二十九-秦桧-23"></span>
桧尝语：「臣中国之人，惟当着衣噉饭，共图中兴。」……又自谓：「使桧为相数月，必耸动天下。」《宋名臣言行录》别集上卷八。</p></li>
<li><p><span id="宋轶二十九-秦桧-24"></span>
绍兴二年，秦会之罢右仆射，制略云：「自诡得权而举事，当耸动于四方；逮兹居位以陈谋，首建明于二策。罔烛厥理，殊乖素期。」又云：「予夺在我，岂云去朋党之难；终始待卿，斯无负君臣之义。」此綦叔厚之文。褫职告词云：「耸动四方之听，朕志为移；建明二策之谋，尔材可见。」谢任伯之文。綦、谢，婣家也。秦大憾之。先是，高宗有亲批云：「秦桧不知治体，信任非人。人心大摇，怨讟载路。」丁卯岁，启上诏《毁宰执拜罢录》，谓载训词也。至乙亥岁，秦复知御札在任伯之子伋景思处，作劄子自陈大概云：「陛下是时尚未深知臣，所以有此。乞行抽取。」得旨，下台州从伋所追索得之。是秋，又令其婣党曹泳为择酷吏刘景者，擢守天台，专欲鞫勘。景思寓居外邑黄岩山间，景视事之次日，遣捕吏追逮景思，直以姓名传檄县令，差人防护甚峻，景思自分必死。将抵郡城外，渡舟中望见景备郊迎之仪，一见执礼甚恭。至馆舍，则美其帷帐，厚其饮食。景思叵测，是晚置酒延伫，座间笑语，极欢而罢，始闻早已得会之讣音矣。《挥麈后录》卷七。</p></li>
<li><p><span id="宋轶二十九-秦桧-25"></span>
秦桧初罢相，出在某处，与客握手，夜语庭中。客偶说及富公事，秦忽掉手入内。客莫知其故。久之方出，再三谢客云：「荷见教。」客亦莫知所谓，扣问，乃答云：「处相位，元来是不当起去。」是渠悔出，偶投其机，故发露如此。《朱子语类》卷一百三十一。</p></li>
<li><p><span id="宋轶二十九-秦桧-26"></span>
杀岳飞，范同谋也。胡铨上书言秦桧，桧怒甚，问范如何行遣，范曰：「只莫采，半年便冷了。若重行遣，适成孺子之名。」秦甚畏范，后出之。《朱子语类》一百三十一。《宋稗类钞》卷二。</p></li>
<li><p><span id="宋轶二十九-秦桧-27"></span>
绍兴己未，金人归我侵疆，曲赦新复州县，赦文曰：「上穹开悔祸之期，大金报许和之约。割河南之境土，归我舆图；戢宇内之干戈，用全民命。」大酋兀术读之，以谓不归德其国，明年，遂指为衅，以起兵复陷而有其地。后二年，和议成，秦桧惧当制者之不能说虏也，以孽子熺及其党程克俊补鼇。故其文曰：「上穹悔祸，副生灵愿治之心；大国行仁，遂子道事亲之孝，可谓非常之盛事，敢忘莫报之深恩。……」于是邮传至四方，遗黎读之有泣者。《桯史》卷五。《坚瓠戊集》卷二。</p></li>
<li><p><span id="宋轶二十九-秦桧-28"></span>
秦桧妻王氏，素阴险，出其夫上。方岳飞狱具，一日桧独居书室，食柑玩皮，以爪划之，若有思者。王氏窥见笑曰：「老汉何一无决耶！捉虎易，放虎难。」桧掣然当心，致片纸入狱。是日岳王薨于棘寺。《朝野遗记》。《宋稗类钞》卷二。</p></li>
<li><p><span id="宋轶二十九-秦桧-29"></span>
〔秦〕桧之欲杀岳飞，于东窗下谋其妻王氏夫人，曰：「擒虎易，纵虎难。」其意遂决。后桧游西湖，舟中得疾，见一人披发厉声曰：「汝误国害民，吾已诉天得请矣。」桧遂死。未几，子熺亦死。方士伏章，见熺荷铁枷，问：「太师所在？」熺曰：「在酆都。」方士如其言而往，果见桧与万俟卨俱荷铁枷，备受诸苦。桧曰：「可烦传语夫人，东窗事发矣。」《钱塘遗事》卷二。《西湖游览志余》卷四。《尧山堂外纪》卷十七。《坚瓠甲集》卷四。《南宋杂事诗》卷七引《云薖淡墨》。</p></li>
<li><p><span id="宋轶二十九-秦桧-30"></span>
见李邴<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E6%9D%8E%E9%82%B4-5">5</a>。</p></li>
<li><p><span id="宋轶二十九-秦桧-31"></span>
洪皓居燕十五年，会金大赦得还，见秦桧，语连日不止。因述金人言景灵宫大庙土木，以为无意中原，桧不怿。《南宋杂事诗》卷一引《弘简录》。</p></li>
<li><p><span id="宋轶二十九-秦桧-32"></span>
见洪皓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E6%B4%AA%E7%9A%93-10">10</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E6%B4%AA%E7%9A%93-11">11</a>。</p></li>
<li><p><span id="宋轶二十九-秦桧-33"></span>
高宗朝，有人书一「春」字，拆字人曰：「二十四日内有改除。」后果然。盖三八数也。丞相秦桧亦书一「春」字，拆字曰：「三月八日加官。」亦然。高宗亦书一「春」字，拆字曰：「秦头太重，遮日无光。」盖所书春大日小，指秦桧也。《湖海新闻夷坚续志》补遗。</p></li>
<li><p><span id="宋轶二十九-秦桧-34"></span>
绍兴中，张九万以拆字说吉凶。秦桧一日独坐书阁，召九万至，以扇柄就地画一字，问曰：「如何？」九万贺曰：「相公当加官爵。」桧曰：「我位为丞相，爵为国公，复何所加？」九万曰：「土上一画非王而何？当享真王之贵。」其后竟封郡王，又封申王。《瑞桂堂暇录》。《陔余丛考》卷三十四。</p></li>
<li><p><span id="宋轶二十九-秦桧-35"></span>
蔡元长当国时，士大夫问轨革，往往画一人戴草而祭。……绍兴中，秦会之专国柄，又多画三人，各持禾一束，则又指之曰：「秦字也。」其言亦颇验。及秦氏既废，亦无复占得此卦矣。《老学庵笔记》卷十。《南宋杂事诗》卷一。</p></li>
<li><p><span id="宋轶二十九-秦桧-36"></span>
秦会之当国，偶虔州贼发，秦相得报，夜呼堂吏行札，数日以贼闻。一日，德寿问：「虔州有贼，何不奏闻？」秦云：「小窃，不敢上劳圣听，陛下何以知之？」上曰：「普安说。」秦既退，呼堂吏云：「普安一宫给使，请俸不齐，取榜来。」遂阁两月。寿皇圣度高远，亦不以此为意。议者疏秦擅专之罪。德寿建思堂落成，寿皇同宴，问德寿何以曰「思堂」，德寿答曰：「思秦会也。」由是秦氏之议少息。《贵耳集》卷上。</p></li>
<li><p><span id="宋轶二十九-秦桧-37"></span>
渡江初，吕元直为相，堂厨每厅日食四千，至秦会之当国，每食折四十余千。执政有差，于是始不会食。胡明仲侍郎曰：「虽欲伴食，不可得矣。」《鹤林玉露》丙编卷一。《宋稗类钞》卷六。</p></li>
<li><p><span id="宋轶二十九-秦桧-38"></span>
秦会之当轴时，几务之微琐者，皆欲预闻，此相权之常态。然士夫投献，必躬自披阅，间有去取。吾郡德兴士人姚敦临，字公仪，能篆书，秦喜之，令作二十家篆《孝经》，上表以进，时绍兴十一年二月十九日也。许授以文资，未降旨间，会之招饮，姚喜，忘其敬，不觉振股，以此恶之。寻得旨，令充枢密院効士，辨验篆文而已。又有蜀士，投启干阙。其间一联云：「乾坤二百州，未有托身之所；水陆八千里，来归造命之司。」秦尤称道之，遂得升擢。《游宦纪闻》卷六。《茶香室四钞》卷七。</p></li>
<li><p><span id="宋轶二十九-秦桧-39"></span>
秦桧为相，久擅威福。士大夫一言合意，立取显美，至以选阶一二年为执政，人怀速化之望，故仕于朝者，多不肯求外迁，重内轻外之弊，颇见于时。有王仲荀者，以滑稽游公卿间。一日，坐于秦府宾次，朝士云集，待见稍久。仲荀在隅席，辄前白曰：「今日公相未出堂，众官久俟，某有一小话愿资醒困。」众知其善谑，争竦听之。乃抗声曰：「昔有一朝士，出谒未归，有客投刺于门，阍者告之以某官不在，留门状，俟归呈禀。客忽勃然发怒，叱阍曰：『汝何敢尔，凡人之死者，乃称不在，我与某官厚，故来相见，某官独无讳忌乎！而敢以此言目之耶！我必竢其来，面白以治汝罪。』阍拱谢曰：『小人诚不晓讳忌，愿官人宽之。但今朝士留谒者，例告以如此，若以为不可，当复作何语以谢客。』客曰：『汝官既出谒未回，第云某官出去可也。』阍愀然蹙頞曰：『我官人宁死，却是讳出去二字。』」满坐皆大笑。《桯史》卷七。《西湖游览志余》卷四。《宋稗类钞》卷六。</p></li>
<li><p><span id="宋轶二十九-秦桧-40"></span>
秦桧当国时，有士人假其书谒扬州守，守觉其伪，以白金五百两缴原书管押其回。秦接见之即补以官资。问其故，曰：「有胆敢假桧书，若不以一官束缚之，则北奔胡，南走越矣。」《清夜录》。《宋稗类钞》卷三。《坚瓠乙集》卷二。《古事比》卷三十七。</p></li>
<li><p><span id="宋轶二十九-秦桧-41"></span>
秦丞相晚岁权尤重，常有数卒，皂衣持挺立府门外，行路过者稍顾视謦欬，皆呵止之。尝病告一二日，执政独对，既不敢他语，惟盛推秦公勋业而已。明日入堂，忽问曰：「闻昨日奏事甚久。」执政惶恐，曰：「某惟诵太师先生勋德，旷世所无。语终即退，实无他言。」秦公嘻笑曰：「甚荷。」盖已嗾言事官上章。执政甫归，阁子弹章副本已至矣。其忮刻如此。《老学庵笔记》卷八。《宋稗类钞》卷二。</p></li>
<li><p><span id="宋轶二十九-秦桧-42"></span>
秦丞相、董参政同执政，二府之夫人俱入见。参政戒其夫人无妄奏对，惟丞相夫人是从。退归，丞相果问参政夫人有何言，夫人曰：「无所言。」丞相喜，于是待参政益亲。《独醒杂志》卷五。</p></li>
<li><p><span id="宋轶二十九-秦桧-43"></span>
秦会之问宋朴参政曰：「某可比古何人？」朴遽对曰：「太师过郭子仪，不及张子房。」秦颇骇，曰：「何故？」对曰：「郭子仪为宦者发其先墓，无如之何。今太师能使此辈屏息畏惮，过之远矣。然终不及子房者，子房是去得底勋业，太师是去不得底勋业。」秦拊髀太息曰：「好。」遂骤荐用至执政。秦之叵测如此。《老学庵笔记》卷二。《识小录》卷一。《宋稗类钞》卷二。</p></li>
<li><p><span id="宋轶二十九-秦桧-44"></span>
内库偶阙脑子。上一日要脑子，求之于桧。桧取一匣进之，至上前开缄，而匣内有书题名衔，乃广西经略方滋送桧者，误不揭去。上谓御前未尝有如此大片白脑子。《三朝北盟会编》卷二百二十。</p></li>
<li><p><span id="宋轶二十九-秦桧-45"></span>
郑德象滋晚守京口，怠于为政，汤致远鹏举为两浙漕，宣言俟应办虏使，至郡按治之。时秦会之当国，德象求援于秦。盖宣和初，秦赴试南宫，郑为参详官，其所取也。至是汤别秦以行，秦曰：「郑德象久不通问，有少书信，烦为提达。」因面授之，汤视缄题云：「禀目申呈判府显学侍郎先生门下，具位秦桧谨封。」汤得之，幡然而改，迺奏其治状，遂移帅江东。《挥麈余话》卷二。</p></li>
<li><p><span id="宋轶二十九-秦桧-46"></span>
括苍管铨平仲，监奏邸，坐事免官，秦丞相手封银一笏以助其归，恃此方敢留一二日。盖秦早授馆于其家，故特致此礼。《清波杂志》卷三。</p></li>
<li><p><span id="宋轶二十九-秦桧-47"></span>
京下忽阙见钱，市间颇皇皇。忽一日秦会之呼一镊工栉发，以五千当二钱犒之，谕云：「此钱数日间有旨不使，早用了。」镊工亲得钧旨，遂与外人言之。不三日间，京下见钱顿出。《贵耳集》卷中。《宋稗类钞》卷四。</p></li>
<li><p><span id="宋轶二十九-秦桧-48"></span>
曹泳尹天府，民间以乏见告，货壅莫售，日嚚而争，因白之桧。桧笑曰：「易耳！」即席命召文思院官，未至，趣者络绎，奔而来，亟谕之曰：「适得旨，欲变钱法，烦公依旧夹锡样铸一缗，将以进入，尽废见不用。」约以翌午毕事。院官不敢违，唯而退，夜呼工鞴液，将以及期。富家闻之大窘，尽辇宿藏，争取金粟，物贾大昂，泉溢于市。既而样上省，寂无所闻矣。《桯史》卷三。《何氏语林》卷六。《西湖游览志余》卷四。《玉芝堂谈荟》卷七。《宋稗类钞》卷四。</p></li>
<li><p><span id="宋轶二十九-秦桧-49"></span>
都堂左揆阁前有榴，每著实，桧嘿数焉。忽亡其二，不之问。一日，将排马，忽顾谓左右取斧伐树。有亲吏在旁，仓卒对曰：「实甚佳，去之可惜。」桧反顾曰：「汝盗吾榴。」吏叩头服。《桯史》卷三。《东南纪闻》卷一。《西湖游览志余》卷四。《何氏语林》卷二十九。《宋稗类钞》卷四。</p></li>
<li><p><span id="宋轶二十九-秦桧-50"></span>
秦桧之夫人，常入禁中。显仁太后言近日子鱼大者绝少。夫人对曰：「妾家有之，当以百尾进。」归告桧，桧咎其失言，与其馆客谋，进青鱼百尾。显仁拊掌笑曰：「我道这婆子村，果然！」盖青鱼似子鱼而非，特差大耳。观此，贼桧之奸可见。《鹤林玉露》甲编卷二。《识小录》卷四。《何氏语林》卷二十九。《宋稗类钞》卷四。</p></li>
<li><p><span id="宋轶二十九-秦桧-51"></span>
宪圣召〔秦〕桧夫人入禁中赐宴，进淮青鱼。宪圣顾问夫人：「曾食此否？」夫人对以「食此已久。又鱼视此更大且多，容臣妾翌日供进」。夫人归，亟以语桧。桧恚之曰：「夫人不晓事。」翌日，遂易糟𩽼鱼大者数十枚以进。宪圣笑曰：「我便道是无许多青鱼，夫人误耳。」《四朝闻见录》乙集。《西湖游览志余》卷四。</p></li>
<li><p><span id="宋轶二十九-秦桧-52"></span>
秦桧权倾天下，然颇谨小嫌，故思陵眷之，虽桧死，犹不释。小相熺尝衣黄葛衫侍桧侧，桧目之曰：「换了来。」熺未谕，复易黄葛。桧瞪目视之曰：「可换白葛。」熺因请以为「葛黄乃贵贱所通用」。桧曰：「我与尔却不可用。」盖以色之逼上。《四朝闻见录》乙集。《西湖游览志余》卷四。</p></li>
<li><p><span id="宋轶二十九-秦桧-53"></span>
有王某者，江西诗客，见秦桧，未见，先以幅子书「打起黄莺儿，莫教枝上啼。啼时惊妾梦，不得到辽西」。云：「解此即可见。」王以幅子书云：「到处寻春春不见，枝头劈破几重云。归来检点梅花树，春色梢头已十分。」秦大喜，王时已在仕途，因拔引之。《怀古录》卷中。</p></li>
<li><p><span id="宋轶二十九-秦桧-54"></span>
诗僧上秦师垣寿曰：「不祝公兮椿与松，椿松老人空无用。不祝公兮鹤与龟，鹤龟汩没徒泥中。祝公愿作天上月，岁岁年年常皎洁。锦城初动五更钟，引领众星朝北阙。」秦大悦。《萤雪丛说》卷下。《南宋杂事诗》卷一。</p></li>
<li><p><span id="宋轶二十九-秦桧-55"></span>
见陆士规<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E9%99%86%E5%A3%AB%E8%A7%84-1">1</a>。</p></li>
<li><p><span id="宋轶二十九-秦桧-56"></span>
郑昌龄，字梦锡，宁德人，弱冠举进士，有才名。秦桧欲罗致门下，令客谕意，啖以美官。昌龄谢以诗云：「先生傲睨醉官傍，不免蹉跎入醉乡。来书恐是梦中语，使我大笑讥荒唐。」桧虽恚而不能害也。《长溪琐语》。</p></li>
<li><p><span id="宋轶二十九-秦桧-57"></span>
〔秦会之〕孙女封崇国夫人者，谓之童夫人，盖小名也。爱一狮猫，忽亡之，立限令临安府访求。及期，猫不获，府为捕系邻居民家，且欲劾兵官。兵官惶恐，步行求猫。凡狮猫悉捕致，而皆非也。乃赂入宅老卒，询其状，图百本，于茶肆张之。府尹因嬖人祈恳乃已。《老学庵笔记》卷三。《山居新语》。《西湖游览志余》卷四。《宋稗类钞》卷二。</p></li>
<li><p><span id="宋轶二十九-秦桧-58"></span>
秦太师娶王禹玉孙女，故诸王皆用事。有王子溶者，为浙东仓司官属，郡宴必与提举者同席，陵忽玩戏，无不至。提举者事之反若官属。已而又知吴县，尤放肆。郡守宴客，初就席，子溶遣县吏呼伎乐伶人，即皆驰往，无敢留者。上元吴县放灯，召太守为客，郡治乃寂无一人。又尝夜半遣厅吏叩府门，言知县传语，必面见。守醉中狼狈，揽衣秉烛出问之。乃曰：「知县酒渴，闻有咸虀，欲觅一瓯。」其陵侮如此。守亟取，遣人遗之，不敢较也。《老学庵笔记》卷五。</p></li>
<li><p><span id="宋轶二十九-秦桧-59"></span>
秦桧以绍兴十五年四月丙子朔，赐第望僊桥。丁丑，赐银绢万疋两，钱千万，彩千缣，有诏就第赐燕，假以教坊优伶，宰执咸与。中席，优长诵致语，退，有参军者前，褒桧功德。一伶以荷叶交倚从之，恢语杂至，宾欢既洽，参军方拱揖谢，将就倚，忽堕其幞头，乃总发为髻，如行伍之巾，后有大巾镮，为双叠胜。伶指而问曰：「此何镮？」曰：「二胜镮。」遽以朴击其首曰：「尔但坐太师交倚，请取银绢例物，此镮掉脑后可也。」一坐失色。桧怒，明日下伶于狱，有死者。于是语禁始益繁。《桯史》卷七。《西湖游览志余》卷四。《宋稗类钞》卷六。参见宋高宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E9%AB%98%E5%AE%97-43">43</a>。</p></li>
<li><p><span id="宋轶二十九-秦桧-60"></span>
秦会之初赐居第时，两浙转运司置一局曰箔场，官吏甚众，专应副赐第事。自是讫其死，十九年不罢，所费不可胜计。……其子熺，十九年间无一日不锻酒器，无一日不背书画碑刻之类。《老学庵笔记》卷三。《六研斋笔记》卷二。</p></li>
<li><p><span id="宋轶二十九-秦桧-61"></span>
桧之建第于望僊桥也，备极宏丽。其死也，值天府开浚运河，取土堆府门，有人题诗曰：「格天阁在人何在，偃月堂深恨亦深。不向洛阳图白发，却于郿贮黄金。笑谈便解兴罗织，咫尺那知有照临。寂寞九原今已矣，空余泥泞积墙阴。」《西湖游览志余》卷四。《尧山堂外纪》卷五十八。《坚瓠甲集》卷四。</p></li>
<li><p><span id="宋轶二十九-秦桧-62"></span>
秦桧……方其在相位也，建一德格天之阁，有朝士贺以启云：「我闻在昔，惟伊尹格于皇天；民到于今，微管仲吾其左衽。」桧大喜，超擢之。又有选人投诗云：「多少儒生新及第，高烧银烛照娥眉。格天阁上三更雨，犹诵车攻复古诗。」桧益喜，即与改秩。《鹤林玉露》甲编卷五。《钱塘遗事》卷一。《西湖游览志余》卷四。《尧山堂外纪》卷五十八。《坚瓠己集》卷一。《宋稗类钞》卷二。</p></li>
<li><p><span id="宋轶二十九-秦桧-63"></span>
郑仲为蜀宣抚，格天阁毕工，郑书适至，遗锦地衣一铺。秦〔桧〕命铺阁上，广袤无尺寸差，秦默然不乐。郑竟失志，至于得罪。《齐东野语》卷八。《昨非庵日纂》二集卷八。案：郑仲，当为「郑亨仲」之误。</p></li>
<li><p><span id="宋轶二十九-秦桧-64"></span>
见康与之<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E5%BA%B7%E4%B8%8E%E4%B9%8B-2">2</a>。</p></li>
<li><p><span id="宋轶二十九-秦桧-65"></span>
秦会之当国，有殿前司军人施全者，伺其入朝，持斩马刀，邀于望僊桥下斫之，断轿子一柱而不能伤，诛死。其后秦每出，辄以亲兵五十人持挺卫之。初，斩全于市，观者甚众，中有一人朗言曰：「此不了事汉，不斩何为！」闻者皆笑。《老学庵笔记》卷二。</p></li>
<li><p><span id="宋轶二十九-秦桧-66"></span>
秦相桧自遭施全见刺之后，常独处一阁，虽奴仆，非命不敢辄入。季年违豫，三衙杨存中、成闵、赵密往问疾，召入室中，款语久之，言及近日表勋酒颇佳。表勋，赐酒名也。各赠两器，皆降阶谢。复坐，顾无仆从，自出室。亦见驾驭之术。《野老记闻》。《南宋杂事诗》卷三。《宋稗类钞》卷四。</p></li>
<li><p><span id="宋轶二十九-秦桧-67"></span>
秦会之有十客：曹冠以教其孙为门客，王会以妇弟为亲客，郭知运以离婚为逐客，吴益以爱婿为娇客，施全以剚刃为刺客，李季以设醮奏章为羽客，某人以治产为庄客，丁禩以出入其家为狎客，曹泳以献计取林一飞还作子为说客。初止有此九客耳。秦既死，葬于建康，有蜀人史叔夜者，怀鸡絮，号恸墓前，其家大喜，因厚遗之，遂为吊客，足十客之数。《老学庵笔记》卷三。《避暑漫钞》引《中兴笔记》。《西湖游览志余》卷四。《识小录》卷一、卷五。《古事比》卷八。《宋稗类钞》卷二。</p></li>
<li><p><span id="宋轶二十九-秦桧-68"></span>
秦太师十客：施全刺客，郭知运逐客，吴益骄客，朱希真上客，曹咏食客，曹冠门客，康伯可狎客，□□庄客，□□词客，汤鹏举恶客。施，殿前司军校，不愤议和，以斩马刀鬻于街傍，俟秦舆过害之，赖直伞兵执住，伏诛。郭，临安人，登科，以少俊选为孙婿，秦每夕必留三杯；郭多出久，至中夜或它宿，留门以俟；秦尝以佩刀分遗子婿，一日宴集，皆佩之，而郭已遗人矣，秦大怒，适会其夜出，令门者无纳，遂罢亲。吴，常之宜兴人，门荫，为人纯谨，遂令继郭，改秩为临安倅，骤得次对；秦薨，以无实历，不得亲民，荫补不行，后得一子承官，晚还其致仕遗表恩。朱希真，洛人，以遗逸召，既致仕，复出，多记中原事，秦喜之；秦薨，复归嘉禾。曹咏，戚里，与其子熹为姻家，颇有才，用事为户部侍郎，后安置新州。曹，婺之东阳人，登甲科，为秦门客，不一岁躐进奉常簿中书检正；秦既败，追其科甲，复还上舍，后再登第，难于入差遣，有为之地者，得佥幕荆门军。康伯可，捷于歌诗及应用文，为教坊应制，秦每燕集，必使为乐语词曲。汤，金坛人，本亦出秦门，既薨，攻之不遗余力。余二人则忘之矣。《云麓漫钞》卷十。</p></li>
<li><p><span id="宋轶二十九-秦桧-69"></span>
秦会之以孙女嫁郭知运，自答聘书曰：「某人东第华宗，南宫妙选，乃肯不卑于作赘，何辞可拒于盟言。」其夫人欲去「作赘」字，曰：「太恶模样。」秦公曰：「必如此乃束缚得定。」闻者笑之。《老学庵笔记》卷二。</p></li>
<li><p><span id="宋轶二十九-秦桧-70"></span>
吴元美，三山文士，作《夏二子赋》，讥切秦桧。其家立潜光亭、商隐堂，其怨家摘以告桧曰：「亭号潜光，盖有心于党李；堂名商隐，本无意于事秦。」李，谓泰发也。亦削籍流容州，死焉。《鹤林玉露》甲编卷六。</p></li>
<li><p><span id="宋轶二十九-秦桧-71"></span>
宣和中，进士永福吴元美，三山文士，作《夏二子传》，略云：「天命商以伐夏，是以伊尹相汤伐桀，而声其刻剥之罪。当是时，清商飙起，义气播扬，劲风四扫，宇宙清廓。夏告终于鸣条。二子之族无大小长少，皆望风陨灭，殆无遗类。天下之民，始得安食酣饮，而鼓舞于清世矣。」夏二子，谓蚊蝇也。其乡人郑玮得之，往诉秦桧，谓其讥毁大臣。其家立潜光亭、商隐堂，怨家亦摘以告云：「亭号潜光，实有心于党李；堂名商隐，本无意于事秦。」李，谓泰发也。桧怒，编管容州，寻谪死于南雄。《宋稗类钞》卷二。</p></li>
<li><p><span id="宋轶二十九-秦桧-72"></span>
李泰发忤秦桧，贬海上，雷州守王彦恭存问周餽甚至。桧闻之，贬彦恭。……桧死，彦恭复官。《鹤林玉露》乙编卷二。</p></li>
<li><p><span id="宋轶二十九-秦桧-73"></span>
王枢密庶，本出张魏公之门，后忤秦桧，贬死。其子又以诽谤时政，褫官编置，在贬所无聊，有方士口辩多技能，因与之往还。方士能以药和水作字，白与纸等，人不知其有字也，投之水上乃见。庶之子因戏书「秦桧可斩」四字，投诸水，以试其术。方士持纸竟去，欲白之官，厚贿之乃已。每至家，升堂呵叱如严父，少拂其意，即欲白发其事。庶子饮恨，事之惟谨。独一仆不平，一日与方士游屋后废圃，中有眢井。仆谓方士曰：「井有巨蟒。」方士俯视，仆从后推坠方士入井中，下石瘗之。已而为人所告，秦遂起大狱，加以叛逆，狱遂成。其家梦庶乘马语其家人曰：「吾今往，辩明兹事矣。」未几，秦死，其狱遂解。其子之奇，淳熙间入两府。《东南纪闻》卷一。</p></li>
<li><p><span id="宋轶二十九-秦桧-74"></span>
程敦厚子山，东坡表兄士元之孙也，秦桧善之。为中舍时，一日呼至府第，请入内阁以坐。候之终日，一室萧然，独案上有紫绫褾一册，书《圣人以日星为纪赋》，末后有「学生类贡进士秦埙呈」，文采艳丽。子山兀坐静观，反复几成诵。虽酒殽问劳沓至，及晚竟不出，乃退，子山叵测也。后数日，差知贡举，宣押入院，始大悟，即以是命题。此赋果精，众考官皆称善。洎揭晓，乃孙果首选。《朝野遗记》。《宋稗类钞》卷二。《南宋杂事诗》卷六。《宋诗纪事》卷四十八。</p></li>
<li><p><span id="宋轶二十九-秦桧-75"></span>
秦桧语〔王〕葆曰：「桧待告老如何？」葆曰：「此事不当问于葆。」桧曰：「他人不敢言，以公有直气故问。」……葆曰：「果欲告老，不问亲与仇，择可任国家之事者使居相位，诚天下生民之福。」桧默然。《淳祐玉峰志》卷中。《读书镜》卷二。</p></li>
<li><p><span id="宋轶二十九-秦桧-76"></span>
桧每遇生朝，锡赉踵道，赐教坊乐佐酒。一日，有伶人作杂剧之戏，其子熺笑声微高，桧目之不语。少顷，桧起更衣，久而不出。妻王氏使人探之，乃在一室中默坐。智者谓：「桧叹其子，不足以相副也。」《三朝北盟会编》卷二百二十。</p></li>
<li><p><span id="宋轶二十九-秦桧-77"></span>
秦申王晚年昏耄，倦于为政，军国大细事，悉委其子少傅熺处决，号为小相。由是贿赂大行，申王颇亦自知，而危疑焉。后因会杨和王曰：「外廷议论如何？」和王曰：「但只闻人言公相不师伊周，乃效唐令狐之作。」申王似有惭色，徐曰：「然则古既不之，老夫何愧乎王。」退而言于子弟曰：「秦公出语谬乱不常，不死则祸将作矣。」未几果殂。《白獭髓》。</p></li>
<li><p><span id="宋轶二十九-秦桧-78"></span>
上幸秦桧第问疾。桧朝服拖绅，无一语，惟流涕淋浪。而上亦为之堕泪，就手解红帕赐桧拭泪。既退，其子熺奏请代居宰相者为谁，上曰：「此事卿不当与。」《三朝北盟会编》卷二百十九。</p></li>
<li><p><span id="宋轶二十九-秦桧-79"></span>
秦桧擅权久，大诛杀以胁善类。末年，因赵忠简之子汾以起狱，谋尽覆张忠献、胡文定诸族，棘寺奏牍上矣。桧时已病，坐格天阁下，吏以牍进，欲落笔，手颤而污，亟命易之，至再，竟不能字。其妻王在屏后摇手曰：「勿劳太师。」桧犹自力，竟仆于几，遂伏枕数日而卒。狱事大解，诸公仅得全。《桯史》卷十二。《西湖游览志余》卷四。《坚瓠辛集》卷一。《宋稗类钞》卷二。</p></li>
<li><p><span id="宋轶二十九-秦桧-80"></span>
秦桧晚年，尝一夕秉烛独入小阁，治文书至夜半。盖欲尽杀张德远、胡邦衡诸君子凡十一人。区处既定，只俟明早奏行之。四更忽得疾，数日而卒。《鹤林玉露》乙编卷二。《贤弈编》卷二。《古事比》卷四十六。</p></li>
<li><p><span id="宋轶二十九-秦桧-81"></span>
见赵逵<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%B5%B5%E9%80%B5-1">1</a>。</p></li>
<li><p><span id="宋轶二十九-秦桧-82"></span>
秦会之初得疾，遣前宣州通判李季设醮于天台桐柏观。季以善奏章自名。行至天姥岭下，憩小店中，邂逅一士人，颇有俊气，问季曰：「公为太师奏章乎？」曰：「然。」士人摇首曰：「徒劳耳。数年间，张德远当自枢府再相，刘信叔当总大兵捍边。若太师不死，安有是事耶！」季不复敢与语，即上车去，醮之。明日而闻秦公卒。《老学庵笔记》卷二。《宋稗类钞》卷一。《南宋杂事诗》卷四。</p></li>
<li><p><span id="宋轶二十九-秦桧-83"></span>
秦桧之疾，祷于天台桐柏观，而士人以为徒劳。所谓「获罪于天，无所祷也。」《古事比》卷十一。</p></li>
<li><p><span id="宋轶二十九-秦桧-84"></span>
秦太师死，高宗告杨郡王云：「朕免得膝裤中带匕首。」《南宋杂事诗》卷三。</p></li>
<li><p><span id="宋轶二十九-秦桧-85"></span>
秦桧为相，怙权恃援，沮复仇之议，诛杀勋旧，诬陷忠良。死之日，诏撰神道碑，士大夫无肯执笔者。《南宋杂事诗》卷七。《佩韦斋集》卷十八。</p></li>
<li><p><span id="宋轶二十九-秦桧-86"></span>
秦桧眼有夜光。《偃曝余谈》卷下。《天中记》卷二十二。</p></li>
<li><p><span id="宋轶二十九-秦桧-87"></span>
〔秦〕桧性阴密，乘轿马或默坐，常嚼齿动腮，谓之马啗。相家谓得此相者可以杀人。《三朝北盟会编》卷二百二十。</p></li>
<li><p><span id="宋轶二十九-秦桧-88"></span>
〔海盐〕著姓常氏，自忠毅公与秦桧不合，退居海上，遂家焉。其后有号蒲溪者……尝言有厥祖遗像一幅，以兵乱失之，后复得之民间，因出以示余。其像瘦恶而髯带貂蝉冠，上有赞曰：「佑时生甫，同德暨汤。治格一隆，力成再造。……」其后题曰：「绍兴龙集壬申仲春谷旦，门下士武原鲁瑮拜赞。」余甚疑之，此赞似宰相，两常公皆不得柄国，奈何有此？后检宋《范茂明集》，有《代贺秦太师画像启》，乃知此赞是摘《启》中数语为赞耳。此盖桧像，而子孙爱重此《启》，摘去和戎等语，而借以为赞耳。年代既久，沦落民间，为常氏所得，复以鲁瑮为本州人，益信而不疑耳。不知鲁中绍兴甲午赵逵榜，桧方柄国，故称门下。《乐郊私语》。</p></li>
<li><p><span id="宋轶二十九-秦桧-89"></span>
绍兴间，禁中呼秦太师为「太平翁翁」。见陆放翁诗注。《宾退录》卷七。《桥西杂记》。《宋诗纪事》卷三十九。</p></li>
<li><p><span id="宋轶二十九-秦桧-90"></span>
《东瓯遗事》载：秦桧尝梦至一洞，群僧环坐。后经雁山罗汉洞，诡云：「我前梦抵此石室，群僧环坐曰：『尚忆此否？』吾瞿然悟身为诺讵罗，僧谓吾世缘未了，姑去。今覩此，始知所梦。」因筑了堂，为诗以记，有「欲了世缘那得了」句。《雁荡诗话》卷上。《茶香室续钞》卷四。</p></li>
<li><p><span id="宋轶二十九-秦桧-91"></span>
秦太师作相时，裹头巾，当面偶作一折，谓之「太师错」折样。第中窗上下及中一二眼作方眼，余作疎棂，谓之「太师窗」。《老学庵笔记》卷十。《南宋杂事诗》卷一。</p></li>
<li><p><span id="宋轶二十九-秦桧-92"></span>
秦桧造酒，名表勋。《说略》卷二十五。</p></li>
<li><p><span id="宋轶二十九-秦桧-93"></span>
秦桧妻妒悍。尝嬖一妾有娠，妻不容，逐投莆田林氏，及长，曰林一飞。既取王氏之兄曰王之子而子之，曰秦熺者是也。桧客曹泳，献计于桧，欲取一飞归为己子。故泳称为说客，在十客之数。然其事未果，而桧卒，其党又欲为料理，王氏自陈云：「妾有几子，林非是。」林遂贬。《樵书》二编卷九。</p></li>
<li><p><span id="宋轶二十九-秦桧-94"></span>
秦桧妻王氏陈乞旧所得恩数未领者，自称「冲正先生」。王佐为秘书省校书郎，驳之曰：「妾妇安得有此称？向者误恩，今得追正。」《两浙名贤录》。《南宋杂事诗》卷一。</p></li>
<li><p><span id="宋轶二十九-秦桧-95"></span>
金陵牧牛亭，秦氏之丘陇在焉。有移忠、旌忠寺，相去五里，金碧相照。杨诚斋尝乘轺过之，题诗壁间曰：「函关只有一穰侯，瀛馆宁无再帝丘。天极八重心未死，台星三点拆方休。只看壁后新亭筑，恐作栘中属国羞。今日牛羊上丘陇，不知丞相更嗔不。」复自注其下曰：「秦暮年起大狱，必杀张德远、胡邦衡等五十余人，不知诸公杀尽，将欲何为？奏垂上而卒，故有『新亭』之句。然初节似苏子卿，而晚谬。」余尝过其地，二刹正为其家不检子孙所挠，主僧相继而逃去。有一支位者主之，以寺归之官，刻大碑于门，不许其家人之与其事，始稍复振。桧墓前队碑，宸奎在焉，有其额而无其辞。卧一石草间，曰：「当时将以求文，而莫之肯为，今已矣。」《桯史》卷二。《坚瓠戊集》卷二。</p></li>
<li><p><span id="宋轶二十九-秦桧-96"></span>
秦桧江宁人，故其墓在建康。墓上丰碑屹立，不镌一字，盖当时士大夫鄙其为人，兼畏物议，故不敢作神道碑。及孟珙灭金回，屯军于桧墓所，令军士粪溺墓上，人谓之「秽冢」。《尧山堂外纪》卷五十八。《识小录》卷一。《南宋杂事诗》卷七引《山堂肆考》。</p></li>
<li><p><span id="宋轶二十九-秦桧-97"></span>
〔秦〕桧墓在金陵城南牧羊亭，至今呼为狗葬。《香祖笔记》卷十。</p></li>
<li><p><span id="宋轶二十九-秦桧-98"></span>
秦桧墓在建康，岁久榛芜。成化乙巳秋，被盗发，获金银器具钜万。盗被执赴部鞠，末减其罪，恶桧也。《坚瓠壬集》卷一。</p></li>
<li><p><span id="宋轶二十九-秦桧-99"></span>
徐鹏举治圃于白门郊外，见一丘隆起，立命夷为平地。左右以形家言力止之，不听。比发之，乃大冢。或谏弗启，又大怒。刬之，则宋相秦忠献墓也。阅之大喜，剖其棺，弃骸水中，人谓真武穆报冤云。然成化乙巳，盗发秦墓于江宁镇，已有人记之矣。《万历野获编》卷五。</p></li>
<li><p><span id="宋轶二十九-秦桧-100"></span>
宋季有永嘉处士胡褒者，愤秦桧之奸，题其堂曰「六桧」。盖以「六」隐「戮」字也。《南宋杂事诗》卷五。《篁墩文集》卷六十三。</p></li>
<li><p><span id="宋轶二十九-秦桧-101"></span>
秦桧曾孙巨通判蕲州，金人犯境，与郡守李诚之竭力捍战，城破，巨率兵巷战，复归署自焚死。子浚、瀈皆死。奸臣之后，一门死忠孝，岂复系其世类乎？然桧无子，以妻兄王子为后，则秦氏世绝于桧久矣。《南宋杂事诗》卷三引《金罍子》。</p></li>
</ol>
</div>
<div id="秦-熺" class="section level2">
<h2>
<span class="header-section-number">38.23</span> 秦　熺<a class="anchor" aria-label="anchor" href="#%E7%A7%A6-%E7%86%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-秦熺-1"></span>
秦熺，本王之孽子。妻郑氏，达夫之女，繇妇家而早达，郑氏怙势而妬。熺既诞，即逐其所生，以熺为会之乞子。会之任中司，虏拘北去，夫妇偕行，独留熺于会之夫人伯父王仲薿丰父家。丰父子时憍而傲，每凌侮之。其后会之用其亲党遍跻要途，独时每以参议官处之。《挥麈余话》卷二。</p></li>
<li><p><span id="宋轶二十九-秦熺-2"></span>
见曹泳<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%9B%B9%E6%B3%B3-1">1</a>。</p></li>
<li><p><span id="宋轶二十九-秦熺-3"></span>
壬戌省试，秦桧之子熺、姪昌时、昌龄皆奏名，公议籍籍而无敢辄语。至乙丑春首，优者即戏场设为士子赴南宫，相与推论知举官为谁，或指侍从某尚书某侍郎当主文柄，优长曰：「非也，今年必差彭越。」问者曰：「朝廷之上，不闻有此官员。」曰：「汉梁王也。」曰：「彼是古人，死已千年，如何来得？」曰：「前举是楚王韩信，信、越一等人，所以知今为彭王。」问者蚩其妄，且扣厥指，笑曰：「若不是韩信，如何取得他三秦？」四座不敢领略，一哄而出。《夷坚支志》乙卷四。</p></li>
<li><p><span id="宋轶二十九-秦熺-4"></span>
秦熺状元及第，汪彦章以启贺会之，有云：「三年而奉诏策，固南宫进士之所同；一举而首儒科，盖东阁郎君之未有。」本意求属对之工，非有意薄之也。而熺父子怒以为轻己。彦章自此得罪，羁置湖湘，至终身不得还。《寓简》卷八。《西塘集耆旧续闻》卷十。《南宋杂事诗》卷六。《宋诗纪事》卷三十六。</p></li>
<li><p><span id="宋轶二十九-秦熺-5"></span>
见李邴<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E6%9D%8E%E9%82%B4-4">4</a>。</p></li>
<li><p><span id="宋轶二十九-秦熺-6"></span>
绍兴十三年，勅令所进书删定官五员，皆自选人改秩。潘良能季成，游操存诚，沈介德和伯、兄景伯，皆拜秘书省正字。……四正字同日赴馆供职。少监秦伯阳于会食之次，谓坐客言：「一旦增四同舍，而姓皆从水傍，熺有一句，愿诸君为对之，以成三馆异日佳话。」即云：「潘游洪沈泛瀛洲。」坐客合词赏叹，竟无有能对者。《容斋四笔》卷十四。</p></li>
<li><p><span id="宋轶二十九-秦熺-7"></span>
绍兴中，秦熺亦归金陵焚黄，临安及转运司舟舫尽选以行，不足，择取于浙西一路，凡数百艘，皆穷极丹雘之饰。郡县监司迎饯，数百里不绝。平江当运河，结彩楼数丈，大合乐官妓舞于其上，缥缈若在云间，熺处之自若。《老学庵笔记》卷五。</p></li>
<li><p><span id="宋轶二十九-秦熺-8"></span>
绍兴二十五年春，秦丞相在位。其子熺谒告来建康焚黄，因游茅山华阳观，题诗曰：「家山福地古云魁，一日三峰秀气回。会散宝珠何处去，碧嵒南洞白云堆。」时宋□为建康守，即日镌诸板，揭于梁间。到晚，秦往观之，见牌侧隐约有白字，命举梯就视，则和章也。曰：「富贵而骄是罪魁，朱颜绿鬓几时回。荣华富贵三春梦，颜色馨香一土堆。」读之大不怿。方秦氏权震天下，是行也，郡县迎候趋走唯恐不至，无由有人敢讥切之如此者。穷诘其所自，了不可得，宋与道流皆惧，不知为。是岁冬，秦亡。《夷坚丙志》卷十六。</p></li>
<li><p><span id="宋轶二十九-秦熺-9"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-60">60</a>。</p></li>
</ol>
</div>
<div id="秦-埙" class="section level2">
<h2>
<span class="header-section-number">38.24</span> 秦　埙<a class="anchor" aria-label="anchor" href="#%E7%A7%A6-%E5%9F%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-秦埙-1"></span>
顷岁驳放秦埙等科名，方集议时，中司误以「驳」为「剥」，众虽知其非，畏中司者护前，遂皆书曰「剥」。《老学庵笔记》卷四。《南宋杂事诗》卷一。</li>
</ol>
</div>
<div id="万俟卨" class="section level2">
<h2>
<span class="header-section-number">38.25</span> 万俟卨<a class="anchor" aria-label="anchor" href="#%E4%B8%87%E4%BF%9F%E5%8D%A8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-万俟卨-1"></span>
见岳飞<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E5%B2%B3%E9%A3%9E-28">28</a>。</p></li>
<li><p><span id="宋轶二十九-万俟卨-2"></span>
「一色楼台三十里，不知何处觅孤山。」近人诗也。或云为此诗者黄姓，失其名，亦尝作《万俟丞相挽诗》，有「地下若逢秦相国，也应不说到沅湘」之句。《清波杂志》卷三。</p></li>
</ol>
</div>
<div id="王次翁" class="section level2">
<h2>
<span class="header-section-number">38.26</span> 王次翁<a class="anchor" aria-label="anchor" href="#%E7%8E%8B%E6%AC%A1%E7%BF%81"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-王次翁-1"></span>
曾国老弼，崇宁中为湖北提举学事。时王庆曾作学事司干当公事，按行诸郡，与之偕行。次汉阳，欲绝江之鄂渚，国老约庆曾晨炊，相与同渡，庆曾辞以茹素，自于客馆饭毕而后追路。国老怏怏，亟登舟。庆曾食未竟，忽闻国老中流不济，船内无一人免者。庆曾后四十年为参知政事。《挥麈后录》卷七。</p></li>
<li><p><span id="宋轶二十九-王次翁-2"></span>
王庆曾言：「蚤日羁穷，尝从一头陀占卦象。其词云：『须逢庚午方亨快，半是春来半是秋。』头陀云：『岂君运行庚午，春秋之间少快邪。』久之无验。晚用秦相君荐，至参知政事。相君庚午生，半春半秋『秦』字也。」《邵氏闻见后录》卷二十九。</p></li>
<li><p><span id="宋轶二十九-王次翁-3"></span>
见韦贤妃<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E9%9F%A6%E8%B4%A4%E5%A6%83-5">5</a>。</p></li>
</ol>
</div>
<div id="范-同" class="section level2">
<h2>
<span class="header-section-number">38.27</span> 范　同<a class="anchor" aria-label="anchor" href="#%E8%8C%83-%E5%90%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-范同-1"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-26">26</a>。</li>
</ol>
</div>
<div id="杨-愿" class="section level2">
<h2>
<span class="header-section-number">38.28</span> 杨　愿<a class="anchor" aria-label="anchor" href="#%E6%9D%A8-%E6%84%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-杨愿-1"></span>
见张扩<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E5%BC%A0%E6%89%A9-1">1</a>。</p></li>
<li><p><span id="宋轶二十九-杨愿-2"></span>
杨愿未为执政时，时士大夫号其为「肉简牌」。言愿傅桧旨意也。《宋宰辅编年录》卷十六。</p></li>
<li><p><span id="宋轶二十九-杨愿-3"></span>
杨愿最善佞，至饮食动作悉效之。秦〔桧〕尝因食，喷嚏失笑，愿于仓卒间，亦阳喷饭而笑，左右侍者哂焉。秦察其奉己，愈喜。既历岁，亦厌之，讽御史排击而预告之，愿涕泪交颐。秦曰：「士大夫出处常事耳，何至是？」愿对曰：「愿起贱微，致身此地，已不啻足，但受太师生成恩，过于父母，一旦别去，何时复望车尘马足邪？是所以悲也。」秦益怜之，使以本职奉祠，仅三月起知宣州。李若谷罢参政，或曰：「胡不效杨原仲之泣？」李河北人，有直气。笑曰：「便打杀我，亦撰眼泪不出。」秦闻而大怒，遂有江州居住之命。《容斋续笔》卷十五。《南宋杂事诗》卷四。</p></li>
<li><p><span id="宋轶二十九-杨愿-4"></span>
杨原仲愿，秦会之腹心，为之鹰犬，凡与会之异论者，驱除殆尽，以此致位二府，出守宣城。王公明与原仲为中表，原仲为之经营举削改官，得知蕲水县，往谢原仲，款集，醉中戏语原仲云：「昔尝于吕丞相处，得公顷岁所与渠书，其闲颇及秦之短，尚记忆否？」公明初出无心也，原仲闻之色如死灰，即索之，云：「偶已焚之。」原仲自此疑公明，虑其以告秦，出入起居，跬步略不𫏐舍，夜则多以人阴加防守。公明屡求归而不从，深以为苦，如此者几岁。原仲移帅建业，途中亦如是焉。既抵金陵，馆于玉麟堂后宇。诸司大合乐开燕，守卒辈往观优戏，稍怠。公明忽覩客船缆于隔岸，亟与其亲仆絜囊，唤而登之，遁去。会散，原仲呼之，则已远矣。即遣人四散往访之，邈不可得。原仲忧挠成疾而毙。《挥麈后录》卷十一。</p></li>
</ol>
</div>
<div id="汪-勃" class="section level2">
<h2>
<span class="header-section-number">38.29</span> 汪　勃<a class="anchor" aria-label="anchor" href="#%E6%B1%AA-%E5%8B%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-汪勃-1"></span>
汪勃，歙人也。仕州县，年逾六十犹未调。官满，趋朝试，干秦桧，求一近阙。秦问其：「已改官乎？」曰：「未也。」「有举者几人？」曰：「三人耳。」于是遣人导之往谒张、韩。时二公皆以前执政奉朝请，闻有秦命，倒屣出迎，执礼甚至。勃得改秩。《东南纪闻》卷一。</li>
</ol>
</div>
<div id="宋-朴" class="section level2">
<h2>
<span class="header-section-number">38.30</span> 宋　朴<a class="anchor" aria-label="anchor" href="#%E5%AE%8B-%E6%9C%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-宋朴-1"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-43">43</a>。</li>
</ol>
</div>
<div id="董德元" class="section level2">
<h2>
<span class="header-section-number">38.31</span> 董德元<a class="anchor" aria-label="anchor" href="#%E8%91%A3%E5%BE%B7%E5%85%83"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-董德元-1"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-42">42</a>。</p></li>
<li><p><span id="宋轶二十九-董德元-2"></span>
见汤思退<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E6%B1%A4%E6%80%9D%E9%80%80-4">4</a>。</p></li>
</ol>
</div>
<div id="沈-该" class="section level2">
<h2>
<span class="header-section-number">38.32</span> 沈　该<a class="anchor" aria-label="anchor" href="#%E6%B2%88-%E8%AF%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-沈该-1"></span>
见虞允文<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E8%99%9E%E5%85%81%E6%96%87-1">1</a>。</li>
</ol>
</div>
<div id="汤思退" class="section level2">
<h2>
<span class="header-section-number">38.33</span> 汤思退<a class="anchor" aria-label="anchor" href="#%E6%B1%A4%E6%80%9D%E9%80%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-汤思退-1"></span>
汤举者，处州缙云人，与先人太学同舍生，有才名于宣、政间。登第之后，累任州县，积官至承议郎。居乡邑，以疾不起。举适上课，当迁员外郎，而纶轴未颁。有王令洙者，南都人，文安尧臣之后，为缙云令。告其家云：「未须发丧，少俟命下。」举妻惧不敢，令洙力勉之，且为亟遣价疾驰入都，趣取告身，越旬日始到，然后举哀。令洙为保任申郡，遗泽遂沾其子，即进之思退也。后中词科，赐出身，尽历华要，位登元台，震耀一时。《玉照新志》卷二。</p></li>
<li><p><span id="宋轶二十九-汤思退-2"></span>
绍兴初，日者韩操、曹谷，皆奇术也。汤丞相进之、史丞相，二公微时尝往叩之。一日，调官中都，复同往。韩偶修屋，无延坐处，其家绐云出去。韩，瞽者，闻其声而诧之，亟呼曰：「二相公来，岂可不留坐。」后皆如其言。……曹谷，与韩齐名，晚年术多差。曹，丹阳人。有士人初荐，问省试得失。曹不许，云：「须至免举年方登第。」果下省。至免举，复扣之，曹又不许。士子曰：「公向年许我免举登第，何相反耶？」曹曰：「若果是曹谷相许，但以往日之言为据。是时命运通利，所言无不中。今时运不如昔，故亦有时而差尔。」后果第。《西塘集耆旧续闻》卷七。</p></li>
<li><p><span id="宋轶二十九-汤思退-3"></span>
汤岐公初秉政，偶刑寺奏牍有云「生人妇」者，高庙问：「此有法否？」秦益公云：「法中有夫妇人与无夫者不同。」上素喜岐公，顾问曰：「古亦有之否？」岐公曰：「古法有无，臣所不能记。然『生人妇』之语，盖出《三国志·杜畿传》。」上大惊，乃笑曰：「卿可谓博记矣。」益公阴刻，独谓岐公纯笃，不忌也。《老学庵笔记》卷八。</p></li>
<li><p><span id="宋轶二十九-汤思退-4"></span>
高宗绍兴二十六年，秦桧病笃，召参政董德元、佥枢密院事汤思退至卧室，属以后事，各赠黄金千两。德元虑桧以为自外，不敢辞。思退以为期其死，不敢受。帝闻思退不受，以为非桧党，遂信任之，至左仆射侍御史。故《古乐府》云：「相门深深夜不扃，百年恩重千金轻。二人辞受本同情，君王但赏辞金名。呜呼一桧死，一桧生，君王孤立臣为朋，谁人更问胡邦衡。」《坚瓠己集》卷三。</p></li>
<li><p><span id="宋轶二十九-汤思退-5"></span>
宋高宗一日坐寝殿，汤丞相思退侍立，上曰：「卿家处州有何异迹？」思退曰：「臣乡有石僧题咏，其诗曰：『云作袈裟石作身，岩前独立几经春。有人若问西来意，默默无言总是真。』」大称旨。本无此诗，彻夜遣人归，刻石圣僧之旁。《湖海新闻夷坚续志》后集卷二。《宋诗纪事》卷四十七。</p></li>
<li><p><span id="宋轶二十九-汤思退-6"></span>
汤岐公思退相高宗，绍兴三十一年，以烦言罢。洪文安遵在翰苑当直，例作平语，谏官随而击之，以祠去。孝宗朝再相，隆兴二年复罢。文安之兄文惠适适视草焉，又作平语，侍御史晁公武亦击之，文惠请外，上曰：「公武言卿党思退，朕谓平词出朕意。」固却其章，仍徙户侍矣。盖其相两朝，再罢相，乃累洪氏二兄弟，先后若出一辙，可笑如此。岐公中词科时，与文敏迈实同年云。《桯史》卷一。</p></li>
<li><p><span id="宋轶二十九-汤思退-7"></span>
汤岐公自行宫留守出守会稽，朝士以诗送行甚众。周子充在馆中，亦有诗而亡之。岐公以书再求曰：「顷蒙赠言，乃为或者藏去。」子充极爱其遣辞之婉。《老学庵笔记》卷三。</p></li>
</ol>
</div>
<div id="陈康伯" class="section level2">
<h2>
<span class="header-section-number">38.34</span> 陈康伯<a class="anchor" aria-label="anchor" href="#%E9%99%88%E5%BA%B7%E4%BC%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-陈康伯-1"></span>
绍兴末，金海陵炀王临江，中外惧，朝士多遣家为避狄计。时陈鲁公为左相，独镇之以静，人心少安。一日，边郡羽书来，上趣召辅臣，公独后至。中使屡趣之，陈行愈益缓。上尝夜出手札，欲散百官，浮海避虏。公对中使取御札焚之。当是时，都人将遁去，赖陈不为摇，都人乃止。北虏退，独公与黄通老家属在城中。《建炎以来朝野杂记》甲集卷八。</p></li>
<li><p><span id="宋轶二十九-陈康伯-2"></span>
绍兴末，巨公丁丑生者数人。或戏以衰健放牓，陈福公作魁，凌尚书景夏末名，张魏公黜落。《老学庵笔记》卷一。</p></li>
<li><p><span id="宋轶二十九-陈康伯-3"></span>
陈福公长卿重厚粹美，有天人之相，然议者拟其少英伟之气。予为编修官时，一日，与沈持要、尹少稷见公于都堂阁。公忽盛怒曰：「张德远以元枢辄受三省枢密院诉牒，虽是勋德重望，亦岂当如此！」方言此时，精神赫然，目光射人。退以告朝士，皆云平生未尝见此公怒也。古人有贵在于怒者，此岂是耶！《老学庵笔记》卷一。</p></li>
<li><p><span id="宋轶二十九-陈康伯-4"></span>
〔隆兴初〕公判信州，用魏郡王韩琦领乡郡故事宠之。公入谢，上慰劳之曰：「丞相之归，所谓歇马，他日宣召切勿辞。」诏宰执饯别，百官郊饯，恩礼殊绝，未有前比。公力辞乡郡，改醴泉观使。金兵再犯……上亲札遣中使即家召公，复拜尚书左仆射，进封鲁国公。制出，中外鼓舞，然议者疑公久厌于富贵，得去如释重负，又养疴卧家，必不肯强起，虽子弟亲戚亦谓公：「宜以病为辞，不为过也。」公曰：「不然，今王室艰难，我大臣体国，舆疾上路幸一见，上或怜而归之耳。」中道闻边遽甚，乃兼程以进，闰月至阙下。上御便殿诏其子安节、婿文好谦扶掖入见，仍减拜赐坐，劳问优渥。公谢病不任宰相职，上不许诏……赐衣带寝处之具。都人见公，夹道欢呼，皆以手加额。《宋名臣言行录》别集上卷二。</p></li>
<li><p><span id="宋轶二十九-陈康伯-5"></span>
陈福公在相位，欲营居第，视其图，以为高，悉裁损之，制度甚庳。董役者云：「公门户不高大，无以容车马。」公曰：「吾今日有阍者，一两世后，吾门扉要使小姨辈可开阖尔。」《爱日斋丛钞》卷二。参见陈俊卿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E9%99%88%E4%BF%8A%E5%8D%BF-5">5</a>。</p></li>
<li><p><span id="宋轶二十九-陈康伯-6"></span>
祖宗盛时，故相或居辇下，时召入问事，闲遇朝会则立旧班之下，国有大议亦得可否，郊禋则陪，无所嫌也。阜陵庆上皇八袠，参用故典，召故相陈福国、史越王陪位。陈力以疾辞，史闻命，绝江祠。既竣事，以史旧学，曲为勉留。时相疑其迫己，风言者去之。陈闻史入，谓客曰：「史直翁只好莫去。」陈之多智，此其一也。史闻，于燕居太息语子弟曰：「吾与陈福公并相，朝廷施行稍合公论，则人皆相与曰：『此陈丞相所为。』稍咈公论，则人又曰：『此史某所为。』吾命招谤，昔为布衣，术者云尔。」《四朝闻见录》乙集。</p></li>
</ol>
</div>
<div id="朱-倬" class="section level2">
<h2>
<span class="header-section-number">38.35</span> 朱　倬<a class="anchor" aria-label="anchor" href="#%E6%9C%B1-%E5%80%AC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-朱倬-1"></span>
绍兴三十二年六月十一日内禅，前一日宰相朱倬罢。倬字汉章，三山人，登宣和第。或谓张浚、明槖荐之，非也，其实因刘贵妃以进。妃，北人，流寓闽中，有殊色。中贵人掌神御者图上其貌，久之不省，始归西外之宗家。它日，上见图悦之，命召入，遂有宠。其父懋，后至节度使。倬居乡里识之，夤缘缔交。后为学官，请外，得舒州。将陛辞，刺知上燕闲所观史传，于奏疏中道之，大称旨，留为郎。不数年，为中司，遂至宰相。最恶王十朋，其在台，尝风陈丞相康伯去之。陈以告汪圣锡，汪曰：「彼为中司，胡不自击之？」陈曰：「畏公议也。」汪曰：「彼则畏公议，相公独不畏公议乎？」既而十朋不自安，请外，将予郡，倬又曰：「颠人如何作郡？」乃得外大宗丞。公论大喧，然上眷殊厚。辛巳，视师回至平江，洪遵景严为守。时倬与康伯并相，遵以求入为祷，倬唯唯，康伯曰：「进退近臣，当由上意，非某所敢知也。」及将内禅，康伯奏：「书诏方冗，翰苑独员洪遵在近。」欲召之，倬恶其非出己，即曰：「不可。其弟迈新为右史，今复召遵，此苏轼与辙所以变乱元祐也。」上卒召遵副端。张震真父为同列言：「上方行尧舜之事，此人岂可辅初政？不去之，必为天下患。」遂力攻之。上初不听。时竞传覃霈在学生员皆免解，倬子端厚尝肄业，既荫补矣，颇欲并缘在学人例，窜名其间。真父廉得其事，疏中言之，上始怒，遂罢相。景严适当制，有云：「为君子邦家之基，曾未闻于成效；有元良天下之本，乃欲异于畴庸。」时真父疏不付出，内外迄莫知所坐，虽倬亦自疑惧，惴惴累年。汪公帅闽，至郡，方欲谒之，一夕暴下卒。国史本传乃谓高宗有内禅意，倬请徐之，及孝宗即位，谏臣以为言，以忧惧卒。或以为服药而殂，皆不然也。《齐东野语》卷十一。</li>
</ol>
</div>
<div id="魏良臣" class="section level2">
<h2>
<span class="header-section-number">38.36</span> 魏良臣<a class="anchor" aria-label="anchor" href="#%E9%AD%8F%E8%89%AF%E8%87%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-魏良臣-1"></span>
魏道弼参政使金人军中，抗辞不挠，虏酋大怒，欲于马前斩之，挥剑垂及颈而止，故道弼头微偏。《老学庵笔记》卷一。</p></li>
<li><p><span id="宋轶二十九-魏良臣-2"></span>
魏道弼良臣与秦会之有乡曲共学之旧，秦既得志，引登禁路。道弼恃其久要，一日启于秦曰：「某昨夕不寐，偶思量得一事，非晚郊祀，如迁客之久在遐方者，可因赦内徙，以召和气。」秦曰：「足下今作何官？」道弼云：「备员吏部侍郎。」秦复曰：「且管了铨曹职事，不须胡思乱量。」翌日降旨，魏良臣与郡，出守池州，已而罢去。《挥麈后录》卷十一。</p></li>
<li><p><span id="宋轶二十九-魏良臣-3"></span>
自昔人士皆著帽，后取便于戎服。绍兴丙子，魏敏肃道弼贰大政。一日造朝，预备衫帽，朝退，服以入堂，盖已得请矣。一时骤更衣制，力或未办，乃权宜以凉衫为礼，习衣为常。《清波杂志》卷二。</p></li>
<li><p><span id="宋轶二十九-魏良臣-4"></span>
秦会之丞相卒，魏道弼作参政，委任颇专，且大拜矣，翰苑欲先作白麻，又不能办，假手于士人陈丰。丰以其姓魏，遂以「晋绛和戎」对「郑公论谏」。久之，道弼出典藩，而沈守约、万俟元忠并拜左右揆。翰苑者仓猝取丰所作制以与沈公，而忘易晋绛、郑公之语。《老学庵笔记》卷一。</p></li>
</ol>
</div>
<div id="张-纲" class="section level2">
<h2>
<span class="header-section-number">38.37</span> 张　纲<a class="anchor" aria-label="anchor" href="#%E5%BC%A0-%E7%BA%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十九-张纲-1"></span>
张伯纪自本州升贡，次公试，次内舍校定，次上舍合格，次升补上等上舍，皆第一。释褐之日，徽宗叹曰：「自来止说三元，今张五元矣。」遂除太学博士。《西湖游览志余》卷二十五。</li>
</ol>
</div>
<div id="汤鹏举" class="section level2">
<h2>
<span class="header-section-number">38.38</span> 汤鹏举<a class="anchor" aria-label="anchor" href="#%E6%B1%A4%E9%B9%8F%E4%B8%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-汤鹏举-1"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-45">45</a>。</p></li>
<li><p><span id="宋轶二十九-汤鹏举-2"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-68">68</a>。</p></li>
<li><p><span id="宋轶二十九-汤鹏举-3"></span>
见沈枢<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E6%B2%88%E6%9E%A2-1">1</a>。</p></li>
</ol>
</div>
<div id="叶义问" class="section level2">
<h2>
<span class="header-section-number">38.39</span> 叶义问<a class="anchor" aria-label="anchor" href="#%E5%8F%B6%E4%B9%89%E9%97%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-叶义问-1"></span>
叶义问以知枢密院事来江上督视，乘大座船，以使臣二人，执器械立为门，左右见者无不笑。义问以儒将自许，有姪贞卿者常语人曰：「方今儒将，家叔知院一人而已。」义问至镇江，闻瓜洲官军与金人相持，已惶遽失措。……时冬月江水低，沙洲皆露，义问役民夫掘沙为沟，可深尺许，沿沟栽木枝为鹿角数重，乃曰：「金人若渡江来，且以此栏障之。」闻者无不大笑。民夫且执役且笑且言曰：「枢密吃羊肉，其识见何故不及我吃糟糠村人？」一夜潮生，沙沟悉平，木枝皆流去矣。《三朝北盟会编》卷二百三十八。《建炎以来系年要录》卷一百九十四。</p></li>
<li><p><span id="宋轶二十九-叶义问-2"></span>
诸处以报捷旗趋行在者，终绎于道路，市人为之语曰：「虽日闻报捷可喜，但一报近于一报，亦可忧。」督视叶义问见报捷有金人又添生兵，顾侍吏曰：「生兵是何物？」远近闻之，谓：「督枢密尚不识生兵，而司三军之政可乎？」当时谓之「去源枢密」。《三朝北盟会编》卷二百三十八。</p></li>
<li><p><span id="宋轶二十九-叶义问-3"></span>
见虞允文<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E8%99%9E%E5%85%81%E6%96%87-6">6</a>。</p></li>
</ol>
</div>
<div id="周麟之" class="section level2">
<h2>
<span class="header-section-number">38.40</span> 周麟之<a class="anchor" aria-label="anchor" href="#%E5%91%A8%E9%BA%9F%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十九-周麟之-1"></span>
绍兴辛巳，予为秘书省正字，正月癸未，迎驾。同馆王十朋望见周麟之枢密，目为鱼头公。问其故，云：「前岁为大金哀谢使，虏主喜之，享以所钓牛鱼，非旧例也。枢公糟其首归献于朝，故有此号。虏中甚贵此鱼，一尾直与牛同。」《二老堂杂志》卷四。《南宋杂事诗》卷三。《宋诗纪事》卷四十七。</p></li>
<li><p><span id="宋轶二十九-周麟之-2"></span>
诏撰张浚碑，文成奏御，天笔批其后十八字曰：「志铭叙事详尽，造语简要，披览再四，但有叹嘉。」士林传翫以为宠。公姿仪洒落，进止凝重，班冠玉笋，望之者意神仙中人。《宋名臣言行录》别集上卷三。</p></li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">37</span> 宋人轶事汇编卷二十八</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">39</span> 宋人轶事汇编卷三十</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D"><span class="header-section-number">38</span> 宋人轶事汇编卷二十九</a></li>
<li><a class="nav-link" href="#%E6%B1%AA%E4%BC%AF%E5%BD%A6"><span class="header-section-number">38.1</span> 汪伯彦</a></li>
<li><a class="nav-link" href="#%E5%90%95%E9%A2%90%E6%B5%A9"><span class="header-section-number">38.2</span> 吕颐浩</a></li>
<li><a class="nav-link" href="#%E8%8C%83%E5%AE%97%E5%B0%B9"><span class="header-section-number">38.3</span> 范宗尹</a></li>
<li><a class="nav-link" href="#%E6%9C%B1%E8%83%9C%E9%9D%9E"><span class="header-section-number">38.4</span> 朱胜非</a></li>
<li><a class="nav-link" href="#%E8%B5%B5-%E9%BC%8E"><span class="header-section-number">38.5</span> 赵　鼎</a></li>
<li><a class="nav-link" href="#%E8%B5%B5-%E6%B1%BE"><span class="header-section-number">38.6</span> 赵　汾</a></li>
<li><a class="nav-link" href="#%E8%B5%B5-%E8%B0%A7"><span class="header-section-number">38.7</span> 赵　谧</a></li>
<li><a class="nav-link" href="#%E5%BC%A0-%E6%B5%9A"><span class="header-section-number">38.8</span> 张　浚</a></li>
<li><a class="nav-link" href="#%E5%BC%A0-%E6%82%AB"><span class="header-section-number">38.9</span> 张　悫</a></li>
<li><a class="nav-link" href="#%E6%9D%8E-%E9%82%B4"><span class="header-section-number">38.10</span> 李　邴</a></li>
<li><a class="nav-link" href="#%E9%83%91-%E7%91%B4"><span class="header-section-number">38.11</span> 郑　瑴</a></li>
<li><a class="nav-link" href="#%E7%8E%8B-%E7%BB%B9"><span class="header-section-number">38.12</span> 王　绹</a></li>
<li><a class="nav-link" href="#%E5%AF%8C%E7%9B%B4%E6%9F%94"><span class="header-section-number">38.13</span> 富直柔</a></li>
<li><a class="nav-link" href="#%E7%BF%9F%E6%B1%9D%E6%96%87"><span class="header-section-number">38.14</span> 翟汝文</a></li>
<li><a class="nav-link" href="#%E7%BF%9F%E8%80%86%E5%B9%B4"><span class="header-section-number">38.15</span> 翟耆年</a></li>
<li><a class="nav-link" href="#%E6%9D%83%E9%82%A6%E5%BD%A6"><span class="header-section-number">38.16</span> 权邦彦</a></li>
<li><a class="nav-link" href="#%E5%B8%AD-%E6%97%A6"><span class="header-section-number">38.17</span> 席　旦</a></li>
<li><a class="nav-link" href="#%E5%B8%AD-%E7%9B%8A"><span class="header-section-number">38.18</span> 席　益</a></li>
<li><a class="nav-link" href="#%E7%8E%8B-%E5%BA%B6"><span class="header-section-number">38.19</span> 王　庶</a></li>
<li><a class="nav-link" href="#%E6%9D%8E-%E5%85%89"><span class="header-section-number">38.20</span> 李　光</a></li>
<li><a class="nav-link" href="#%E6%9D%8E%E5%AD%9F%E5%8D%9A"><span class="header-section-number">38.21</span> 李孟博</a></li>
<li><a class="nav-link" href="#%E7%A7%A6-%E6%A1%A7"><span class="header-section-number">38.22</span> 秦　桧</a></li>
<li><a class="nav-link" href="#%E7%A7%A6-%E7%86%BA"><span class="header-section-number">38.23</span> 秦　熺</a></li>
<li><a class="nav-link" href="#%E7%A7%A6-%E5%9F%99"><span class="header-section-number">38.24</span> 秦　埙</a></li>
<li><a class="nav-link" href="#%E4%B8%87%E4%BF%9F%E5%8D%A8"><span class="header-section-number">38.25</span> 万俟卨</a></li>
<li><a class="nav-link" href="#%E7%8E%8B%E6%AC%A1%E7%BF%81"><span class="header-section-number">38.26</span> 王次翁</a></li>
<li><a class="nav-link" href="#%E8%8C%83-%E5%90%8C"><span class="header-section-number">38.27</span> 范　同</a></li>
<li><a class="nav-link" href="#%E6%9D%A8-%E6%84%BF"><span class="header-section-number">38.28</span> 杨　愿</a></li>
<li><a class="nav-link" href="#%E6%B1%AA-%E5%8B%83"><span class="header-section-number">38.29</span> 汪　勃</a></li>
<li><a class="nav-link" href="#%E5%AE%8B-%E6%9C%B4"><span class="header-section-number">38.30</span> 宋　朴</a></li>
<li><a class="nav-link" href="#%E8%91%A3%E5%BE%B7%E5%85%83"><span class="header-section-number">38.31</span> 董德元</a></li>
<li><a class="nav-link" href="#%E6%B2%88-%E8%AF%A5"><span class="header-section-number">38.32</span> 沈　该</a></li>
<li><a class="nav-link" href="#%E6%B1%A4%E6%80%9D%E9%80%80"><span class="header-section-number">38.33</span> 汤思退</a></li>
<li><a class="nav-link" href="#%E9%99%88%E5%BA%B7%E4%BC%AF"><span class="header-section-number">38.34</span> 陈康伯</a></li>
<li><a class="nav-link" href="#%E6%9C%B1-%E5%80%AC"><span class="header-section-number">38.35</span> 朱　倬</a></li>
<li><a class="nav-link" href="#%E9%AD%8F%E8%89%AF%E8%87%A3"><span class="header-section-number">38.36</span> 魏良臣</a></li>
<li><a class="nav-link" href="#%E5%BC%A0-%E7%BA%B2"><span class="header-section-number">38.37</span> 张　纲</a></li>
<li><a class="nav-link" href="#%E6%B1%A4%E9%B9%8F%E4%B8%BE"><span class="header-section-number">38.38</span> 汤鹏举</a></li>
<li><a class="nav-link" href="#%E5%8F%B6%E4%B9%89%E9%97%AE"><span class="header-section-number">38.39</span> 叶义问</a></li>
<li><a class="nav-link" href="#%E5%91%A8%E9%BA%9F%E4%B9%8B"><span class="header-section-number">38.40</span> 周麟之</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-26.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
