<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>18 宋人轶事汇编卷八 | 历史上的一些人</title>
<meta name="author" content="林峰">
<meta name="description" content="18.1 邢　昺 ...">
<meta name="generator" content="bookdown 0.26 with bs4_book()">
<meta property="og:title" content="18 宋人轶事汇编卷八 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="18.1 邢　昺 ...">
<meta name="twitter:card" content="summary">
<meta name="twitter:title" content="18 宋人轶事汇编卷八 | 历史上的一些人">
<meta name="twitter:description" content="18.1 邢　昺 ...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷八" class="section level1">
<h1>
<span class="header-section-number">18</span> 宋人轶事汇编卷八<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB"><i class="fas fa-link"></i></a>
</h1>
<div id="邢-昺" class="section level2">
<h2>
<span class="header-section-number">18.1</span> 邢　昺<a class="anchor" aria-label="anchor" href="#%E9%82%A2-%E6%98%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-邢昺-1"></span>
邢尚书昺，曹州农家子，深晓播殖。真宗每雨雪不时，忧形于色，责日官所定雨泽丰凶之兆，多或不中。昺因进《耒耜岁占》三卷，大有稽验，皆牧童村老岁月于亩间揣占所得。咸平二年，置经筵侍读，首以公为之。……真宗晚年，多召于近寝，从容延对，忽一日，见公衰甚，御袖掩目泫然曰：「宫邸旧僚，沦谢殆尽，存者惟卿尔。」遽密赉银千两，缯千匹。昺康裕无恙，果非久感疾。将易箦，车驾临问，公拖绅整巾，历叙遭际，上为之泣别。既终，又为之临丧，惟将相丧疾，方有此幸。《玉壶清话》卷五。《宋朝事实类苑》卷六。</p></li>
<li><p><span id="宋轶八-邢昺-2"></span>
邢昺以九经及第，郁为儒者，乃倾意〔王〕钦若，纳身垢污，为士流所薄。尝奉𠡠撰《尔雅疏义》，其后太学生郭盛言：「昔人不分老子与韩非同传，郭注、邢疏无论，周公不享其意，即先人得无称冤地下？且郭迕逆敦，邢附钦若，《尔雅》近正，今则近邪。」盛举九经，乞辞此疏。时邢自称子才之裔，太学中语曰：「景纯有孙，子才无后。」《枫窗小牍》卷上。</p></li>
<li><p><span id="宋轶八-邢昺-3"></span>
邢昺常被疾，请告，真宗亲临问，赐药一奁、银器千两、彩千匹。国朝故事，非宗戚将相，问疾临奠，帝不亲行，惟昺与郭贽以恩旧，特用此礼，儒者荣之。《杨文公谈苑》。《宋朝事实类苑》卷二十八。</p></li>
<li><p><span id="宋轶八-邢昺-4"></span>
邢昺疾亟，车驾幸其第，其子干恩泽，并乞不敕葬。《孔氏谈苑》卷一。</p></li>
</ol>
</div>
<div id="孙-奭" class="section level2">
<h2>
<span class="header-section-number">18.2</span> 孙　奭<a class="anchor" aria-label="anchor" href="#%E5%AD%99-%E5%A5%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-孙奭-1"></span>
孙奭，字宗古，博平人。幼好学，博通书，善讲说。太宗端拱中，九经及第，再调大理评事，充国子监直讲。太宗幸国子监，诏奭说《尚书·说命》三篇，奭年少位下，然音读详润，帝称善，因叹曰：「天以良弼赉商，朕独不得邪？」因以切励辅臣，赐奭绯章服，累迁都官员外郎，侍诸王讲，赐紫章服。《宋朝事实类苑》卷十一引《金坡遗事》。</p></li>
<li><p><span id="宋轶八-孙奭-2"></span>
景德、祥符之间，北戎结好，宇内乂宁，一时邪谀之臣，唱为瑞应祺祥，以罔明主，王钦若、陈彭年辈实主张之。天书既降，于是东封、西祀、太清之行，以次丕讲，满朝耆老方正之士，鲜有肯启昌言以遏其奸焰，虽寇莱公亦为之。而孙宣公奭独上疏争救，于再于三，《真录》出于钦若提纲，故不能尽载，以故后人罕称之。……奭之论谏，虽魏郑公、陆宣公不能过也。《容斋三笔》卷七。</p></li>
<li><p><span id="宋轶八-孙奭-3"></span>
真宗将西祀，龙图阁待制孙奭上疏切谏，以为西祀有十不可，陛下不过欲效秦皇、汉武刻石颂德、夸耀后世耳。其辞有云：「昔秦多繇役，而刘、项起于徒中；唐不恤民，而黄巢因于饥岁。今陛下好行幸，数赋歛，安知天下无刘、项、黄巢乎？」上乃自制《辨疑论》以解之，仍遣中使慰谕焉。《涑水记闻》卷六。《宋名臣言行录》前集卷九。</p></li>
<li><p><span id="宋轶八-孙奭-4"></span>
永兴军上言朱能得天书，真宗自拜迎入宫。孙奭知河阳，上疏切谏，以为天且无言，安得有书？天下皆知朱能所为，惟上一人不知耳，乞斩朱能以谢天下。其辞有云：「得来唯自于朱能，崇信只闻于陛下。」其质直如此，上亦不之责。顷之，朱能果败。《涑水记闻》卷六。《宋名臣言行录》前集卷九。《类说》卷十九引《三朝圣政录》。</p></li>
<li><p><span id="宋轶八-孙奭-5"></span>
孙奭起于明经，敦履修洁，端议典正，发于悃愊。章圣崇奉瑞贶，广构宫殿以夸夷夏。奭累疏切谏，上虽不能纳用，而深惮其正。疏语有「国之将兴，听之于人；国之将亡，听之于神」。其忠朴如此。《儒林公议》。</p></li>
<li><p><span id="宋轶八-孙奭-6"></span>
孙奭尚书侍经筵，上或左右瞻瞩，或足敲踏床，则拱立不讲。以此，奭每读书，则体貌益庄。《江邻几杂志》。《孔氏谈苑》卷二。</p></li>
<li><p><span id="宋轶八-孙奭-7"></span>
孙奭敦守儒学，务去浮薄。判国子监积年，讨论经术必诣精致。监库旧有《五臣注文选》镂板，奭建白内于三馆，其崇本抑末，多此类也。《儒林公议》。</p></li>
<li><p><span id="宋轶八-孙奭-8"></span>
见贾昌朝<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E8%B4%BE%E6%98%8C%E6%9C%9D-3">3</a>。</p></li>
<li><p><span id="宋轶八-孙奭-9"></span>
宋尚书祁为布衣时，未为人知。孙宣公奭一见奇之，遂为知己。后宋举进士，骤有时名，故世称宣公知人。公尝语其门下客曰：「近世谥用两字，而文臣必谥为文，皆非古也。吾死得谥曰『宣』若『戴』足矣。」及公之卒，宋方为礼官，遂谥曰「宣」，成其志也。《归田录》卷一。</p></li>
<li><p><span id="宋轶八-孙奭-10"></span>
故事，直学士以上皆服金带。孙奭羸老，不胜其重，诏特听服犀带而赐以金带。《涑水记闻》卷四。</p></li>
<li><p><span id="宋轶八-孙奭-11"></span>
孙宣公奭以太子少傅致仕，居于郓。一日，置宴御诗厅，语客曰：「白傅有言：『多少朱门锁空宅，主人到老不曾归。』今老夫归矣。」喜动于色。复顾石守道讽《易·离卦》九三爻辞，且曰：「乐以忘忧，自得小人之志；歌而鼓缶，不兴大耋之嗟。」《渑水燕谈录》卷四。《宋朝事实类苑》卷四十一。《宋名臣言行录》前集卷九。《仕学规范》卷六引《皇朝名臣四科事实》。《自警编》卷五。《东山谈苑》卷四。</p></li>
</ol>
</div>
<div id="杨-亿" class="section level2">
<h2>
<span class="header-section-number">18.3</span> 杨　亿<a class="anchor" aria-label="anchor" href="#%E6%9D%A8-%E4%BA%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-杨亿-1"></span>
〔杨〕大年祖文逸，伪唐玉山令。大年将生，一道士展刺来谒，自称怀玉山人，冠褐秀爽，斯须遽失，公遂生。后至三十七，为学士，昼寐于玉堂，忽自梦一道士来谒，亦称怀玉山故人，坐定，袖中出一诰牒曰：「内翰加官。」取阅之，其榜上草写「三十七」字，大年梦中颇惊曰：「得非数乎？」道士微笑。又曰：「许添乎？」道士点头。梦中命笔，止添一点为「四十七」。至其数，果卒。《玉壶清话》卷四。《宋朝事实类苑》卷四十五。《尧山堂外纪》卷四十四。</p></li>
<li><p><span id="宋轶八-杨亿-2"></span>
杨亿祖文逸，为伪唐玉山令。亿将生，文逸梦一道士，自称「怀玉山人」。未几，亿生，有紫毛被体，七尺余，经月乃落。《诗林广记》后集卷九引《三朝正史》。《苕溪渔隐丛话》后集卷三十六。《郡斋读书志》卷十九。《宋诗纪事》卷六。《古事比》卷二。</p></li>
<li><p><span id="宋轶八-杨亿-3"></span>
母张氏，始生亿，梦丹衣人，自言武夷君托化，既诞，则一鹤雏，尽室惊骇，贮而弃之江。其叔父曰：「吾闻间世之人，其生必异。」追至江滨开视，则鹤蜕，婴儿具焉，体犹有紫毳尺余，既月乃落。《诗林广记》后集卷九引《名臣传》。《苕溪渔隐丛话》后集卷三十六。《涌幢小品》卷二十五。《徐氏笔精》卷七。</p></li>
<li><p><span id="宋轶八-杨亿-4"></span>
杨文公之生也，其胞荫始脱，则见两鹤翅交掩块物而蠕动，其母急令密弃诸溪流，始出户而祖母迎见，亟启视之，则两翅欻开，中有玉婴转侧而啼，举家惊异，非常器也。余宣和间于其五世孙德裕家见其八九岁时《病起谢郡官》一启，属对用事，如老书生，而笔迹则童稚也。《春渚纪闻》卷一。《玉芝堂谈荟》卷十一。《宋稗类钞》卷一。</p></li>
<li><p><span id="宋轶八-杨亿-5"></span>
杨文公数岁不能言，一日家人抱登楼，忽触其首，便能语。家人曰：「既能言，可为诗乎？」曰：「可。」遂吟《登楼诗》云：「危楼高百尺，手可摘星辰。不敢高声语，恐惊天上人。」《古今诗话》。《诗话总龟》前集卷二。《宋朝事实类苑》卷三十四。《竹坡诗话》。《尧山堂外纪》卷四十四。《七修类稿》卷二十一。《徐氏笔精》卷五。</p></li>
<li><p><span id="宋轶八-杨亿-6"></span>
杨大年生数岁不能言。一日，其父抱至后园，语之曰：「后园梨落篱，神童知不知。」大年忽发声应曰：「不是风摇树，便是鹊惊枝。」《尧山堂外纪》卷四十四。</p></li>
<li><p><span id="宋轶八-杨亿-7"></span>
杨大年内翰七岁，对客谈论有老成风。年十一，太宗闻其名，召对便殿，授秘书省正字，且谓曰：「卿久离乡里，无念父母乎？」对曰：「臣见陛下，一如臣父母。」上叹赏久之。《遯斋闲览》。《墨客挥犀》卷七。《何氏语林》卷二十二。《宋稗类钞》卷五。</p></li>
<li><p><span id="宋轶八-杨亿-8"></span>
杨大年年十一，建州送入阙下，太宗亲试一赋一诗，顷刻而就。上喜，令中人送中书，俾宰臣再试。时参政李至状：「臣等今月某日，入内都知王仁睿传圣旨，押送建州十一岁习进士杨亿到中书。其人来自江湖，对敭轩陛，殊无震慴，便有老成，盖圣祚承平，神童间出也。臣亦令赋《喜朝京阙》诗，五言六韵，亦顷刻而成。其诗谨封进。」诗内有「七闽波渺邈，双阙气岧嶤。晓登云外岭，夜渡月中潮」，断句云「愿秉清忠节，终身立圣朝」之句。《湘山野录》卷上。《古今诗话》。《诗话总龟》前集卷二。《孔氏谈苑》卷四。《尧山堂外纪》卷四十四。</p></li>
<li><p><span id="宋轶八-杨亿-9"></span>
占城进狮子，杨文公馆阁读书，进诗贺云：「渡海鲸波息，登山豹雾清。」当时激赏。《江邻几杂志》。《诗话总龟》前集卷十三引《杂说》。《尧山堂外纪》卷四十四。</p></li>
<li><p><span id="宋轶八-杨亿-10"></span>
杨亿作《二京赋》，既成，好事者多为传写。有轻薄子书其门曰：「孟坚再生，平子出世。《文选》中间，恨无隙地。」杨亦书门答之曰：「尝惜违颜，事等隔世。虽书我门，不争此地。」《枫窗小牍》卷上。</p></li>
<li><p><span id="宋轶八-杨亿-11"></span>
杨大年二十一岁为光禄丞，赐及第。太宗极称爱。三月，后苑曲宴，未贴职不得预，公以诗贻馆中诸公曰：「闻戴宫花满鬓红，上林丝管侍重瞳。蓬莱咫尺无因到，始信仙凡迥不同。」诸公不敢匿，即时进呈。上讶有司不即召，左右以未贴职为对，即日直集贤院，免谢，令预曲宴。后修《册府元龟》，王相钦若总其事，词臣二十八人，分撰篇序。下诏，须经杨亿删定，方许用之。《玉壶清话》卷四。《宋朝事实类苑》卷四十五。《渑水燕谈录》卷七。《宋朝事实类苑》卷三十四。《诗话总龟》前集卷四。《唐宋分门名贤诗话》。《尧山堂外纪》卷四十四。《坚瓠戊集》卷一。《宋诗纪事》卷六。</p></li>
<li><p><span id="宋轶八-杨亿-12"></span>
杨文公亿初入馆时年甚少。故事，初授馆职，必以启事谢先达。时公启事有曰：「朝无绛、灌，不妨贾谊之少年；坐有邹、枚，未害相如之末至。」一时称之。《却扫编》卷上。《何氏语林》卷九。《尧山堂外纪》卷四十四。《宋稗类钞》卷五。</p></li>
<li><p><span id="宋轶八-杨亿-13"></span>
文公杨亿居士，字大年，幼举神婴，及壮，负才名而未知有佛。一日，过同僚，见读《金刚经》，笑且罪之，彼读自若。公疑之曰：「是岂出孔、孟之右乎？何佞甚！」因阅数板，懵然始少敬信。《五灯会元》卷十二。</p></li>
<li><p><span id="宋轶八-杨亿-14"></span>
见张洎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B4%8E-5">5</a>。</p></li>
<li><p><span id="宋轶八-杨亿-15"></span>
杨大年与梁周翰、朱昂同在禁掖。大年年未三十，而二公皆高年矣，大年但呼朱翁、梁翁，每以言侵侮之。一日，梁戏谓大年曰：「这老亦待留以与君也。」朱于后亟摇手曰：「不要与。」众皆笑其捷。虽一时戏言，而大年不五十而卒。《道山清话》。《拊掌录》。参见梁周翰<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%A2%81%E5%91%A8%E7%BF%B0-4">4</a>。</p></li>
<li><p><span id="宋轶八-杨亿-16"></span>
见种放<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E7%A7%8D%E6%94%BE-12">12</a>。</p></li>
<li><p><span id="宋轶八-杨亿-17"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-28">28</a>。</p></li>
<li><p><span id="宋轶八-杨亿-18"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-37">37</a>。</p></li>
<li><p><span id="宋轶八-杨亿-19"></span>
见王曾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%8E%8B%E6%9B%BE-13">13</a>。</p></li>
<li><p><span id="宋轶八-杨亿-20"></span>
见王曾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%8E%8B%E6%9B%BE-14">14</a>。</p></li>
<li><p><span id="宋轶八-杨亿-21"></span>
杨大年奉诏修《册府元龟》，每数卷成，辄奏之。比再降出，真宗常有签贴，有少差误必见，至有数十签。大年虽服上之精鉴，而心颇自愧。窃惴上万几少暇，不应能如此。稍访问之，乃每进本到，辄降付陈彭年。彭年博洽，不可欺毫发，故谬误处皆签帖以进。大年乃盛荐彭年文字，请与同修，自是进本降出，不复签矣。《明道杂志》。《何氏语林》卷九。</p></li>
<li><p><span id="宋轶八-杨亿-22"></span>
祥符、天禧中，杨大年、钱文僖、晏元献、刘子仪以文章立朝，为诗皆宗尚李义山，号「西昆体」。后进多窃义山语句。赐宴，优人有为义山者，衣服败敝，告人曰：「我为诸馆职挦撦至此。」闻者懽笑。大年《汉武诗》云：「力通青海求龙种，死讳文成食马肝。待诏先生齿编贝，忍令索米向长安。」义山不能过也。元献《王文通诗》曰：「甘泉柳苑秋风急，却为流萤下诏书。」子仪画义山像，写其诗句列左右，贵重之如此。《中山诗话》。《古今诗话》。《苕溪渔隐丛话》前集卷二十二。《诗人玉屑》卷十七。《诗林广记》卷二。《宋诗纪事》卷六。</p></li>
<li><p><span id="宋轶八-杨亿-23"></span>
杨亿在两禁，变文章之体，刘筠、钱惟演辈皆从而敩之，时号「杨刘」。三公以新诗更相属和，极一时之丽，亿乃编而叙之，题曰《西昆酬唱集》。当时佻薄者谓之「西昆体」。其它赋颂章奏，虽颇伤于雕摘，然五代以来芜鄙之气，由兹尽矣。陈从易者颇好古，深摈亿之文章，亿亦陋之。天禧中，从易试别头进士，策问时文之弊，曰：「或下俚如《皇荂》，或丛脞如《急就》。」亿党见者深嫉之。《儒林公议》。《宋诗纪事》卷六。</p></li>
<li><p><span id="宋轶八-杨亿-24"></span>
杨文公亿，以文章幸于真宗，作内外制。当时辞诰，盖少其比。朝之近臣，凡有除命，愿出其手，俟其当直，即乞降命。故润笔之入，最多于众人。盖故事，为当笔者专得。杨以伤廉，遂乞与同列均分，时遂著为令。《能改斋漫录》卷十二。</p></li>
<li><p><span id="宋轶八-杨亿-25"></span>
〔杨亿〕在翰苑日，有新幸近臣以邪说进者，意欲扳公入其党中。因间语公曰：「君子知微知章，知柔知刚。」公正色疾声答曰：「小人不耻不仁，不畏不义。」《寓简》卷五。《宋名臣言行录》前集卷四引《家塾记》。《何氏语林》卷十三。《尧山堂外纪》卷四十四。《昨非庵日纂》二集卷十三。《东山谈苑》卷八。</p></li>
<li><p><span id="宋轶八-杨亿-26"></span>
杨文公有重名于世，尝因草制为执政者多所点窜，杨甚不平，因以稿上涂抹处，以浓墨傅之，就加为鞋底样，题其榜曰「世业杨家鞋底」。或问其故，曰：「是他别人脚迹。」当时传以为噱。自后舍人行词，遇涂抹者，必相谑云「又遭鞋底」。《西塘集耆旧续闻》卷五。《说郛》卷三十五引《能改斋漫录》。《隐窘杂志》。《宋稗类钞》卷六。</p></li>
<li><p><span id="宋轶八-杨亿-27"></span>
杨亿在翰林，丁谓初参政事，亿例贺焉，语同列曰：「骰子选尔，何多尚哉。」未几，辞亲疾逃阳翟别墅。《国老谈苑》卷二。《宋名臣言行录》前集卷四引《掇遗》。《有宋佳话》。《何氏语林》卷十三。参见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-17">17</a>。</p></li>
<li><p><span id="宋轶八-杨亿-28"></span>
祥符中，杨文公为翰林学士，以久疾初愈入直，乞权免十日起居。诏免半月，仍令出宿私第。文公具表谢，真宗以诗批其末，赐之云：「承明近侍究儒玄，苦学劳心疾已痊。善保兴居调饮食，副予前席待多贤。」祖宗眷礼儒臣之盛，古未有也。《石林燕语》卷五。</p></li>
<li><p><span id="宋轶八-杨亿-29"></span>
杨大年为学士时，草《答契丹书》云：「隣壤交欢。」进草既入，真宗自注其侧云：「朽壤、鼠壤、粪壤。」大年遽改为「隣境」。明旦，引唐故事：学士作文书有所改，为不称职，当罢，因亟求解职。真宗语宰相曰：「杨亿不通商量，真有气性。」《归田录》卷一。《宋朝事实类苑》卷四十。《宋名臣言行录》前集卷四。《东都事略》卷四十七。《翰苑群书·翰苑遗事》。《西塘集耆旧续闻》卷五。</p></li>
<li><p><span id="宋轶八-杨亿-30"></span>
杨文公亿以文章擅天下，然性特刚劲寡合。有恶之者，以事谮之。大年在学士院，忽夜召见于一小阁，深在禁中。既见，赐茶，从容顾问，久之，出文藁数箧，以示大年，云：「卿识朕书迹乎？皆朕自起草，未尝命臣下代作也。」大年惶恐不知所对，顿首再拜而出，乃知必为人所谮矣。由是佯狂，奔于阳翟。真宗好文，初待大年眷顾无比，晚年恩礼渐衰，亦由此也。《归田录》卷一。《宋朝事实类苑》卷十。《宋名臣言行录》前集卷四。《遵尧录》卷三。《东都事略》卷四十七。参见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-27">27</a>。</p></li>
<li><p><span id="宋轶八-杨亿-31"></span>
真宗将立明肃后，令丁谓谕旨于杨大年，令作册文。丁云：「此段不忧不富贵。」大年答曰：「如此富贵，亦不愿得。」《孔氏谈苑》卷一。《江邻几杂志》。《何氏语林》卷十三。《昨非庵日纂》二集卷一。《古事比》卷十六。</p></li>
<li><p><span id="宋轶八-杨亿-32"></span>
祥符中，杨文公以母疾，不俟报，归阳翟。初，真皇欲立庄献为皇后，文公不草诏，庄献既立，不自安，乃托母疾而行。上犹亲封药，加以金帛赐之。《东斋记事》卷一。</p></li>
<li><p><span id="宋轶八-杨亿-33"></span>
杨大年性刚，频忤上旨。母在阳翟有疾，遂留请假榜子与孔目吏，中夕奔去。上怜其才，终优容之，止除少分司，仍许只在阳翟。《类说》卷二十二引《金坡遗事》。</p></li>
<li><p><span id="宋轶八-杨亿-34"></span>
杨文公在翰林，母处外被疾。请告，不待报即去。上遣中使赐御封药洎金帛以赐，谓辅臣曰：「亿侍从官，安得如此自便？」王文正对曰：「亿本寒士，先帝赏其词学，置在馆殿，陛下矜容，不然颠踬久矣。然近职不当居外地。」遂除太常少卿分司。《珍席放谈》卷上。</p></li>
<li><p><span id="宋轶八-杨亿-35"></span>
杨文公既佯狂逃归阳翟，时祥符六年也。中朝士大夫自王魏公而下，书问常不辍，皆自为文，而用其弟倚士曹名，奏牍则托之母氏。其答王魏公一书末云：「介推母子，绝希绵上之田；伯夷弟兄，甘守西山之饿。」当时服其微而婉云。《石林燕语》卷七。</p></li>
<li><p><span id="宋轶八-杨亿-36"></span>
杨文公为执政所忌，母病，谒告，不俟朝旨，径归韩城，与弟倚居，逾年不调。公有启谢朝中亲友曰：「介推母子，愿归绵上之田；伯夷弟兄，甘受首阳之饿。」后除知汝州，而希旨言事者攻击不已，公又有启与亲友曰：「已挤沟壑，犹下石而弗休；方困蒺藜，尚关弓而相射。」《青箱杂记》卷五。《宋朝事实类苑》卷四。《西塘集耆旧续闻》卷六。</p></li>
<li><p><span id="宋轶八-杨亿-37"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-62">62</a>。</p></li>
<li><p><span id="宋轶八-杨亿-38"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-63">63</a>。</p></li>
<li><p><span id="宋轶八-杨亿-39"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-64">64</a>。</p></li>
<li><p><span id="宋轶八-杨亿-40"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-66">66</a>。</p></li>
<li><p><span id="宋轶八-杨亿-41"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-71">71</a>。</p></li>
<li><p><span id="宋轶八-杨亿-42"></span>
杨文公在翰林，以谗佯狂去职，然圣眷之不衰。闻疾愈，即起为郡，未几，复以判秘监召。既到阙，以诗赐之曰：「琐闼往年司制诰，共嘉藻思类相如。蓬山今日诠坟史，还仰多闻过仲舒。报政列城归觐后，疏恩高阁拜官初。诸生济济弥瞻望，铅椠咨询辨鲁鱼。」祖宗爱惜人材，保全忠贤之意如此。《石林诗话》卷中。《苕溪渔隐丛话》前集卷二十五。</p></li>
<li><p><span id="宋轶八-杨亿-43"></span>
真宗尝以御制《释典文字法音集》三十卷，天禧中诏学僧廿一人于传法院笺注，杨大年充提举注释院事。制中有「六种震动」之语，一僧探而笺之，暗碎繁驳三百字，大年都抹去，自下二句止八字，曰：「地体本静，动必有变。」其简当若此。《湘山野录》卷中。</p></li>
<li><p><span id="宋轶八-杨亿-44"></span>
杨大年为翰林学士，适礼部试天下士。一日，会乡里待试者，或云：「学士必持文衡，幸预有以教之。」大年作色拂衣而入，则曰：「于休哉！」大年果知贡举。凡程文用「于休哉」者，皆中选。而当时坐中之客，半不以为意，不用也。《邵氏闻见后录》卷二十。《群书类编故事》卷五。《尧山堂外纪》卷四十四。</p></li>
<li><p><span id="宋轶八-杨亿-45"></span>
杨文公知举于都堂，帘下大笑。真宗知之，既开院，上殿怪问：「贡举中何得多笑？」对曰：「举人有上请尧、舜是几时事，臣对以『有疑时不要使』。以故同官俱笑。」真宗亦为之笑。《东斋记事》辑遗。《宋朝事实类苑》卷六十六。参见欧阳修<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%AE%8B%E8%BD%B6%E5%8D%81%E5%9B%9B-%E6%AC%A7%E9%98%B3%E4%BF%AE-90">90</a>。</p></li>
<li><p><span id="宋轶八-杨亿-46"></span>
杨大年与王文穆不相得，在馆中，文穆或继至，大年必径出，他处亦然，如袁盎、晁错也。文穆去，朝士皆有诗，独文公不作。文穆辞日，奏真庙，传宣令作诗，竟不肯送。《孔氏谈苑》卷一。《画墁录》。《江隣几杂志》。《何氏语林》卷十三。</p></li>
<li><p><span id="宋轶八-杨亿-47"></span>
真宗晚年得风疾，自疑不起，尝枕宦者周怀政股，与之谋，欲命太子监国。怀政，东宫官也，出与寇准谋之。遂议立太子，废刘氏，黜丁谓等。使杨亿草具诏书，亿私语其妻弟张演曰：「数日之后，事当一新。」稍泄，丁谓夜乘妇人车与曹利用谋之，诛怀政，黜准，召亿至中书。亿惧，便液俱下，面无人色。谓素重亿，无意害之。徐曰：「谓当改官，烦公为作一好麻耳。」亿乃少安。准初为此谋，欲遣使四方，宣示风指，诛异己者，使杨亿为诏书，遣其婿王曙出使。曙知其不可，力止之，意其必有祸败，藏其诏书草，使其妻缝置裌衣中。及刘后既没，朝廷方欲理准旧勋，曙出其书，文字磨灭，殆不可复识，由此赠亿礼部尚书，谥曰文。《龙川别志》卷上。</p></li>
<li><p><span id="宋轶八-杨亿-48"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-58">58</a>。</p></li>
<li><p><span id="宋轶八-杨亿-49"></span>
见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-31">31</a>。</p></li>
<li><p><span id="宋轶八-杨亿-50"></span>
见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-32">32</a>。</p></li>
<li><p><span id="宋轶八-杨亿-51"></span>
杨文公大年美须髯。一日，早朝罢，至都堂，丁晋公时在政府，戏谓之曰：「内翰拜时须扫地。」公应声曰：「相公坐处幕漫天。」晋公知其讥己，而喜其敏捷，大称赏之。天禧末，寇公诸人皆贬远方，文公实预谋，而晋公爱其才，终不忍害也。《独醒杂志》卷一。《闻见近录》。《宋诗纪事》卷一百。</p></li>
<li><p><span id="宋轶八-杨亿-52"></span>
丁晋公与杨文公游处宴集，必有诙谐之语，复皆敏于应答。一日，台谏攻文公，因晚俟晋公之门。方伏拜，晋公亟谓文公曰：「内翰拜时髭地。」文公随声答曰：「相公坐处幕瞒天。」盖杨美髭髯，而丁第方盛设帷幕，因互相讥也。《诗话总龟》前集卷三十八引《有宋佳话》。《尧山堂外纪》卷四十四。参见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-35">35</a>、鲁宗道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E9%B2%81%E5%AE%97%E9%81%93-6">6</a>。</p></li>
<li><p><span id="宋轶八-杨亿-53"></span>
杨文公深达性理，精悟禅观，捐馆时，作偈曰：「沤生复沤灭，二法本来齐。要识真归处，赵州东院西。」《青箱杂记》卷十。</p></li>
<li><p><span id="宋轶八-杨亿-54"></span>
杨大年临卒，戒家人：「吾顶赤趺坐，汝辈勿哭惊吾。」既而果然。家人惊号，则复寤而寝，遂卒。释教顶赤生天，腹赤生人，足赤沉滞。《江隣几杂志》。</p></li>
<li><p><span id="宋轶八-杨亿-55"></span>
钱副枢若水尝遇异人传相法，其事甚怪。钱公后传杨大年，故世称此二人有知人之鉴。仲简，扬州人也，少习明经，以贫佣书大年门下，大年一见奇之，曰：「子当进士及第，官至清显。」乃教以诗赋。简，天禧中举进士第一甲及第，官至正郎，天章阁待制以卒。谢希深为奉礼郎，大年尤喜其文，每见，则欣然延接，既去，则叹息不已。郑天休在公门下，见其如此，怪而问之，大年曰：「此子官亦清要，但年不及中寿尔。」希深官至兵部员外郎、知制诰，卒年四十六，皆如其言。《宋朝事实类苑》卷四十八。</p></li>
<li><p><span id="宋轶八-杨亿-56"></span>
杨公大年尤负藻鉴，在翰林日，与章郇公共事，尝言郇公异日必作相，己所不及。又见著作佐郎张士逊，知其有宰器，即荐之，由此大拜。又乡人吴待问尝从公学，公语其徒曰：「汝辈勿轻小吴，小吴异日须登八座，亦有年寿。」后皆如其言。待问即春卿、冲卿父也。《青箱杂记》卷四。《宋朝事实类苑》卷四十八。</p></li>
<li><p><span id="宋轶八-杨亿-57"></span>
见张士逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%BC%A0%E5%A3%AB%E9%80%8A-10">10</a>。</p></li>
<li><p><span id="宋轶八-杨亿-58"></span>
见张士逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%BC%A0%E5%A3%AB%E9%80%8A-11">11</a>。</p></li>
<li><p><span id="宋轶八-杨亿-59"></span>
杨大年每欲作文，则与门人宾客饮博、投壶、弈棋，语笑諠哗，而不妨搆思。以小方纸细书，挥翰如飞，文不加点，每盈一幅，则命门人传录，门人疲于应命，顷刻之际，成数千言，真一代之文豪也。《归田录》卷一。《宋朝事实类苑》卷四十。《宋名臣言行录》前集卷四。《扪虱新语》卷五。《玉芝堂谈荟》卷八。《宋稗类钞》卷五。</p></li>
<li><p><span id="宋轶八-杨亿-60"></span>
公凡为文，所用故事常令诸生子弟检讨出处，每段用小片纸录之。既成，则缀粘所录而蓄之。时人谓之「衲被」焉。《宋名臣言行录》前集卷四。《仕学规范》卷三十四。《吹剑三录》。《修辞鉴衡》卷二。</p></li>
<li><p><span id="宋轶八-杨亿-61"></span>
杨文公尝戒其门人，为文宜避俗语。既而公因作表云：「伏惟陛下德迈九皇。」门人郑戬遽请于公曰：「未审何时得卖生菜？」于是公为之大笑而易之。《归田录》卷一。《宋朝事实类苑》卷六十六。《何氏语林》卷二十七。《尧山堂外纪》卷四十四。《宋稗类钞》卷六。</p></li>
<li><p><span id="宋轶八-杨亿-62"></span>
世传北狄来祭皇太后文，杨大年捧读，空纸无一字，即自撰曰：「惟灵巫山一朵云，阆苑一团雪，桃源一枝花，秋空一轮月。岂期云散雪消，花残月缺，伏惟尚享。」时仁皇深喜其敏速。《履斋示儿编》卷九。《萤雪丛说》卷上。《增订辽诗话》卷下。《尧山堂外纪》卷四十四。《宋稗类钞》卷五。案：《十驾斋养新录》卷七谓「此委巷无稽之谈」。</p></li>
<li><p><span id="宋轶八-杨亿-63"></span>
杨大年因奏事论及《比红儿诗》，大年不能对，甚以为恨。遍访《比红儿诗》，终不可得。忽一日，见鬻故书者有一小编，偶取视之，乃《比红儿诗》也，自此士大夫始多传之。《梦溪笔谈》卷十四。《诗话总龟》前集卷二。</p></li>
<li><p><span id="宋轶八-杨亿-64"></span>
真宗尝问杨大年：「见《比红儿诗》否？」大年失对。每语子孙为恨。后诸孙有得于相国寺庭杂卖故书中者。《邵氏闻见后录》卷十七。</p></li>
<li><p><span id="宋轶八-杨亿-65"></span>
杨大年不喜杜工部诗，谓为村夫子。乡人有强大年者，续杜句曰「江汉思归客」，杨亦属对，乡人徐举「乾坤一腐儒」，杨默然若少屈。《中山诗话》。《古今诗话》。《诗话总龟》前集卷五。《唐宋分门名贤诗话》卷一。《类说》卷五十六。《尧山堂外纪》卷四十四。</p></li>
<li><p><span id="宋轶八-杨亿-66"></span>
旧学士院壁间有题云：「李阳生，指李树为姓，生而知之。」久无对者。杨大年为学士，乃对云：「马援死，以马革裹尸，死而后已。」《侯鲭录》卷四。《尧山堂外纪》卷四十四。</p></li>
<li><p><span id="宋轶八-杨亿-67"></span>
杨大年行酒令：「李耳生，指李树为姓，生而知之。」黄宗旦应云：「马援死，以马革裹尸，死而后已。」《江邻几杂志》。</p></li>
<li><p><span id="宋轶八-杨亿-68"></span>
寇莱公在中书，与同列戏云：「水底日为天上日」，未有对。而会杨大年适来白事，因请其对，大年应声曰：「眼中人是面前人。」一坐称为的对。《归田录》卷二。《宋朝事实类苑》卷三十四。《坚瓠甲集》卷四。</p></li>
<li><p><span id="宋轶八-杨亿-69"></span>
相国寺烧朱院，旧日有僧惠明善庖，炙猪肉尤佳，一顿五觔。杨大年与之往还，多率同舍具餐。一日，大年曰：「尔为僧，远近皆呼烧猪院，安乎？」惠明曰：「奈何？」大年曰：「不若呼烧朱院也。」都人亦自此改呼。《画墁录》。</p></li>
<li><p><span id="宋轶八-杨亿-70"></span>
唐世士人宴聚，盛行叶子格。……今其格世或有之，而无人知者，惟昔杨大年好之。仲待制简，大年门下客也，故亦能之。大年又取叶子彩名红鹤、皂鹤者，别演为鹤格。郑宣徽戬、章郇公得象皆大年门下客也，故皆能之。《归田录》卷二。</p></li>
<li><p><span id="宋轶八-杨亿-71"></span>
杨文公与王鼎、王绰号「江东三虎」。《韵语阳秋》卷二。《尧山堂外纪》卷四十四。案：此误。《东轩笔录》卷十三曰：「王达、杨纨、王鼎皆为转运按察，尤苛刻暴虐，时谓之『江东三虎』。」</p></li>
</ol>
</div>
<div id="杨-玮" class="section level2">
<h2>
<span class="header-section-number">18.4</span> 杨　玮<a class="anchor" aria-label="anchor" href="#%E6%9D%A8-%E7%8E%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-杨玮-1"></span>
杨文公晚年居阳翟，素厚杨玮。玮尝辞赴举，求赀粮而行，公命以千钱予之。玮本责办于公，既得此，殊非本意，然亦不动。公熟视之，良久，亦无它。玮辞去，公命乘驴于阶。玮不肯，公拊其背曰：「子他日不可，今日可矣。子异日必为吾此官。」既而以钱百千贷之。玮遂及第，名位率与文公等。《龙川别志》卷上。</li>
</ol>
</div>
<div id="刘-筠" class="section level2">
<h2>
<span class="header-section-number">18.5</span> 刘　筠<a class="anchor" aria-label="anchor" href="#%E5%88%98-%E7%AD%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-刘筠-1"></span>
刘筠，自景德以来，与杨亿以文章齐名，号为「杨刘」，天下宗之。《郡斋读书志》卷十九。</p></li>
<li><p><span id="宋轶八-刘筠-2"></span>
见杨亿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9D%A8%E4%BA%BF-22">22</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9D%A8%E4%BA%BF-23">23</a>。</p></li>
<li><p><span id="宋轶八-刘筠-3"></span>
祥符中，尝下诏禁文体浮艳，议者谓是时馆中作《宣曲》诗。《宣曲》见《东方朔传》。其诗盛传都下。而刘、杨方幸，或谓颇指宫掖。又二妃皆蜀人，诗中有「取酒临邛远」之句，赖天子爱才士，皆置而不问，独下诏讽切而已。不然，亦殆哉。《渭南文集》卷三十一《跋西昆酬唱集》。《宋诗纪事》卷六。</p></li>
<li><p><span id="宋轶八-刘筠-4"></span>
刘子仪在南阳以翰林学士召，中途改成都。弥年又召为学士，至西京复加两学士、知郑州。《谢表》云：「仙山已到，屡为风引而还；长安甚遥，岂觉日边之近。」《南游记旧》。《翰苑群书·翰苑遗事》。</p></li>
<li><p><span id="宋轶八-刘筠-5"></span>
见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-30">30</a>。</p></li>
<li><p><span id="宋轶八-刘筠-6"></span>
天禧末，真宗圣躬多不豫，丁谓当国，恣行威福。时刘筠在翰林，守正不为阿附，谓深嫉之。筠乃求出为郡，止授谏议大夫，守庐州。筠拜章求兼集贤院学士，谓沮之不与。筠舟至淮上，遇水暴涨，作诗云：「行行极目天无柱，渺渺横流浪有花。客子方思舟下碇，阴虬自喜海为家。村遥树列晴川荠，岸濶牛分触氏蜗。鸢啸风高诚可畏，此情难谕坎中蛙。」识者美其忧思之深远焉。《儒林公议》。《宋诗纪事》卷六。</p></li>
<li><p><span id="宋轶八-刘筠-7"></span>
刘子仪与夏英公同在翰林，子仪素为先达。章献临朝时，子仪主文，在贡院，闻英公为枢密副使，意颇不平，作《堠子诗》云：「空呈厚貌临官道，大有人从捷迳过。」《温公续诗话》。《诗话总龟》前集卷四十四引《闲居诗话》。《尧山堂外纪》卷四十四。《坚瓠戊集》卷二。</p></li>
<li><p><span id="宋轶八-刘筠-8"></span>
刘子仪侍郎三入翰林，意望入两府，颇不怿，诗云：「蟠桃三窃成何事，上尽鳌头迹转孤。」称疾不出，朝士问候者继至，询之，云：「虚热上攻。」石八中立在坐中，云：「只消一服清凉散。」意谓两府始得用青凉伞也。《江隣几杂志》。《侯鲭录》卷三。《孔氏谈苑》卷二。《诗话总龟》前集卷三十四。《尧山堂外纪》卷四十四。《宋稗类钞》卷二。《宋诗纪事》卷六。参见石中立<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9F%B3%E4%B8%AD%E7%AB%8B-7">7</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9F%B3%E4%B8%AD%E7%AB%8B-8">8</a>。</p></li>
<li><p><span id="宋轶八-刘筠-9"></span>
天圣中，刘子仪《贺五王出阁启》云：「芝函晓列，星飞降天上之书；棣萼晨趋，岳立受日中之字。」皆隐用「五」字、「王」字也。《王公四六话》卷上。</p></li>
<li><p><span id="宋轶八-刘筠-10"></span>
见刘烨<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%88%98%E7%83%A8-4">4</a>。</p></li>
<li><p><span id="宋轶八-刘筠-11"></span>
刘子仪赠人诗云：「惠和官尚小，师达禄须干。」取柳下惠圣之和，师也达，而子张学干禄之事。或有除去「官」字示人曰：「此必番僧也，其名达禄须干。」闻者大笑。《中山诗话》。《宋朝事实类苑》卷六十五。《尧山堂外纪》卷四十四。</p></li>
</ol>
</div>
<div id="钱惟演" class="section level2">
<h2>
<span class="header-section-number">18.6</span> 钱惟演<a class="anchor" aria-label="anchor" href="#%E9%92%B1%E6%83%9F%E6%BC%94"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-钱惟演-1"></span>
钱惟演作《枢密直学士题名记》，附丽丁谓，辄去寇准姓氏，云「逆准」。蔡齐尝言于仁宗曰：「寇准社稷之臣，忠义闻于天下，岂可为奸党所诬哉！」遂令磨去。《清波杂志》卷八。</p></li>
<li><p><span id="宋轶八-钱惟演-2"></span>
见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-28">28</a>。</p></li>
<li><p><span id="宋轶八-钱惟演-3"></span>
天圣三年，钱思公除中书门下平章事，钱希白为学士当制。希白于思公，从父兄也。兄草弟麻，当时以为盛事。建中靖国元年，曾子宣自枢府入相，子开适草制，本朝惟此二人而已。《石林燕语》卷七。</p></li>
<li><p><span id="宋轶八-钱惟演-4"></span>
钱希白，惟演从兄也。惟演拜相，希白当制，世称：「弟拜相，兄草麻，自古未有。」惟座主拜相，门生草麻，前代记之矣。《类说》卷二十二引《金坡遗事》。</p></li>
<li><p><span id="宋轶八-钱惟演-5"></span>
钱僖公惟演自枢密使为使相，而恨不得为真宰，居常叹曰：「使我得于黄纸尽处押一个字，足矣。」亦竟不登此位。《东轩笔录》卷二。《宋稗类钞》卷二。</p></li>
<li><p><span id="宋轶八-钱惟演-6"></span>
钱思公官兼将相，阶、勋、品皆第一。自云：「平生不足者，不得于黄纸书名。」每以为恨也。《归田录》卷二。《宋朝事实类苑》卷十一。</p></li>
<li><p><span id="宋轶八-钱惟演-7"></span>
钱文僖公惟演生贵家，而文雅乐善出天性。晚年以使相留守西京，时通判谢绛、掌书记尹洙、留府推官欧阳修，皆一时文士，游宴吟咏，未尝不同。洛下多水竹奇花，凡园囿之胜，无不到者。有郭延卿者，居水南，少与张文定公、吕文穆公游，累举不第，以文行称于乡闾。张、吕相继作相，更荐之，得职官，然延卿亦未尝出仕，葺幽亭，艺花卉，足迹不及城市，至是年八十余矣。一日，文僖率僚属往游，去其居一里外，即屏骑从，腰舆张盖而访之，不告以名氏。洛下士族多，过客众，延卿未始出，盖莫知其何人也。但欣然相接，道服对谈而已。数公疎爽闿明，天下之选，延卿笑曰：「陋居罕有过从，而平日所接之人，亦无若数君者。老夫甚惬，愿少留，对花小酌也。」于是以陶罇菓蔌而进，文僖爱其野逸，为引满不辞。既而吏报申牌，府史牙兵列庭中，延卿徐曰：「公等何官而从吏之多也？」尹洙指而告曰：「留守相公也。」延卿笑曰：「不图相国肯顾野人。」遂相与大笑。又曰：「尚能饮否？」文僖欣然从之，又数杯。延卿之礼数杯盘，无少加于前，而谈笑自若。日入辞去，延卿送之门，顾曰：「老病不能造谢，希勿讶也。」文僖登车，茫然自失。翌日，语僚属曰：「此真隐者也，彼视富贵为何等物耶？」叹息累日不止。《东轩笔录》卷三。《云斋广录》卷一。《宋朝事实类苑》卷四十二。《邵氏闻见录》卷八。《仕学规范》卷六。《何氏语林》卷二十。《昨非庵日纂》二集卷十九。《宋稗类钞》卷二。</p></li>
<li><p><span id="宋轶八-钱惟演-8"></span>
钱思公镇洛，所辟僚属尽一时俊彦。时河南以陪都之要，驿舍常阙，公大创一馆，榜曰临辕。既成，命谢希深、尹师鲁、欧阳公三人者各撰一记，曰：「奉诸君三日期，后日攀请水榭小饮，希示及。」三子相掎角以成其文。文就出之相较，希深之文仅五百字，欧公之文五百余字，独师鲁止用三百八十余字而成，语简事备，复典重有法。欧、谢二公缩袖曰：「止以师鲁之作纳丞相可也，吾二人者当匿之。」丞相果召，独师鲁献文，二公辞以他事。思公曰：「何见忽之深，已砻三石奉候。」不得已俱纳之。然欧公终未伏在师鲁之下，独载酒往之，通夕讲摩。师鲁曰：「大抵文字所忌者，格弱字冗。诸君文格诚高，然少未至者，格弱字冗尔。」永叔奋然持此说别作一记，更减师鲁文廿字而成之，尤完粹有法。师鲁谓人曰：「欧九真一日千里也。」思公兼将相之位，帅洛，止以宾友遇三子，创道服、笻杖各三。每府园文会，丞相则寿巾紫褐，三人者羽氅笻而从之。《湘山野录》卷中。《何氏语林》卷二十六。</p></li>
<li><p><span id="宋轶八-钱惟演-9"></span>
天圣、明道中，钱文僖公自枢密留守西都，谢希深为通判，欧阳永叔为推官，尹师鲁为掌书记，梅圣俞为主簿，皆天下之士，钱相遇之甚厚。一日，会于普明院，白乐天故宅也，有《唐九老画像》，钱相与希深而下，亦画其旁。因府第起双桂楼，西城建阁临圜驿，命永叔、师鲁作记。永叔文先成，凡千余言。师鲁曰：「某止用五百字可记。」及成，永叔服其简古。永叔自此始为古文。钱相谓希深曰：「君辈台阁禁从之选也，当用意史学，以所闻见拟之。」故有一书，谓之《都厅闲话》者，诸公之所著也。一时幕府之盛，天下称之。《邵氏闻见录》卷八。</p></li>
<li><p><span id="宋轶八-钱惟演-10"></span>
谢希深、欧阳永叔官洛阳时，同游嵩山。自颍阳归，暮抵龙门香山。雪作，登石楼望都城，各有所怀。忽于烟霭中有策马渡伊水来者，既至，乃钱相遣厨传歌妓至。吏传公言曰：「山行良劳，当少留龙门赏雪，府事简，无遽归也。」钱相遇诸公之厚类此。后钱相谪汉东，诸公送别至彭婆镇，钱相置酒作长短句，俾妓歌之，甚悲。钱相泣下，诸公皆泣下。王沂公代为留守，御吏如束湿，诸公俱不堪其忧。日讶其多出游，责曰：「公等自比寇莱公何如？寇莱公尚坐奢纵取祸贬死，况其下者！」希深而下不敢对，永叔取手板起立曰：「以修论之，莱公之祸不在杯酒，在老不知退尔。」时沂公年已高，若为之动。诸公伟之。《邵氏闻见录》卷八。《容斋五笔》卷九。《东山谈苑》卷五。《何氏语林》卷二十四。《尧山堂外纪》卷四十八。案：责欧阳修等人乃王曙，见《续资治通鉴长编》卷一百一十四。</p></li>
<li><p><span id="宋轶八-钱惟演-11"></span>
〔欧阳文忠公〕为西京留守推官，府尹钱思公、通判谢希深皆当世伟人，待公优异。公与尹师鲁、梅圣俞、杨子聪、张太素、张尧夫、王几道为七友，以文章道义相切劘。率尝赋诗饮酒，闲以谈戏，相得尤乐。凡洛中山水园庭、塔庙佳处，莫不游览。思公恐其废职事，欲因微戒之。一日府会，语及寇莱公，思公曰：「诸君知莱公所以取祸否？由晚节奢纵、宴饮过度耳。」文忠遽曰：「宴饮小过，不足以招祸。莱公之责，由老不知退尔。」坐客为之耸然，时思公年已七十。《渑水燕谈录》卷四。</p></li>
<li><p><span id="宋轶八-钱惟演-12"></span>
欧阳公为西京留守推官，事钱思公。一日，群游嵩山，取颍阳路归。暮抵龙门，雪作。登石楼，望都城次，忽烟霭中有车马渡伊水者。既至，乃思公遣厨传歌妓，且致俾从容胜赏毋遽归之意。思公既贬汉东，王文康公晦叔为代。一日，讶幕客多游，责曰：「君等自比寇莱公何如？莱公尚坐奢纵取祸！」众不敢对，欧公取手板起立曰：「以某论之，莱公之祸，不在杯酒，在老不知退尔。」四座伟之。是时文康年已高，为之动。《清波杂志》卷九。《宋稗类钞》卷一。</p></li>
<li><p><span id="宋轶八-钱惟演-13"></span>
天圣中，钱文僖留守西都，而应天院有三圣御像，去府仅十里，朔望集众官朝拜，未晓而往，朝拜毕，三杯而退。文僖戏为句曰：「正好睡时行十里，不交谈处饮三杯。」又有人送驴肉，复曰：「厅前捉到须依法，合内盛来定付厨。」《春明退朝录》卷中。《宋朝事实类苑》卷六十三。</p></li>
<li><p><span id="宋轶八-钱惟演-14"></span>
钱文僖公留守西洛，尝对竹思鹤，寄李和文公诗云：「瘦玉萧萧伊水头，风宜清夜露宜秋。更教仙骥傍边立，尽是人间第一流。」其风致如此。淮宁府城上莎，犹是公所植。公在镇，每宴客，命厅籍分行刬袜，步于莎上，传唱《踏莎行》。一时胜事，至今称之。《能改斋漫录》卷十一。《宋稗类钞》卷四。</p></li>
<li><p><span id="宋轶八-钱惟演-15"></span>
钱思公虽生长富贵，而少所嗜好。在西洛时，尝语僚属言：「平生惟好读书，坐则读经史，卧则读小说，上厕则阅小辞，盖未尝顷刻释卷也。」《归田录》卷二。《宋朝事实类苑》卷十。《宋稗类钞》卷五。</p></li>
<li><p><span id="宋轶八-钱惟演-16"></span>
钱惟演作留守，始置驿贡洛花，有识鄙之。《仇池笔记》卷上。</p></li>
<li><p><span id="宋轶八-钱惟演-17"></span>
见晏殊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E6%99%8F%E6%AE%8A-13">13</a>。</p></li>
<li><p><span id="宋轶八-钱惟演-18"></span>
钱思公生长富贵，而性俭约，闺门用度，为法甚谨。子弟辈非时不能辄取一钱。公有一珊瑚笔格，平生尤所珍惜，常置之几案。子弟有欲钱者，辄窃而藏之，公即怅然自失，乃牓于家庭，以钱十千赎之。居一二日，子弟佯为求得以献，公欣然以十千赐之。他日有欲钱者，又窃去。一岁中率五、七如此，公终不悟也。《归田录》卷一。《宋朝事实类苑》卷十一。《宋稗类钞》卷八。</p></li>
<li><p><span id="宋轶八-钱惟演-19"></span>
盛度，钱氏婿，而不喜惟演，盖邪正不相入也。惟演建言二后并配，御史中丞范讽发其奸，落平章事，以节度使知随州。时度几七十，为知制诰，责词云：「三星之媾，多戚里之家；百两所迎，皆权要之子。」盖惟演之姑嫁刘氏，而其子娶于丁谓也。《东坡志林》卷二。</p></li>
<li><p><span id="宋轶八-钱惟演-20"></span>
时大臣为枢相，以非辜降节度使，谪汉东。会禁林主诰者素为深仇，贬语云：「公侯之家，鲜克禀训；茅土之后，多或坠宗。具官某亡国之衰绪，孽臣之累姻。」时冢宰谓典诰曰：「万选公其贬语太酷。」禁林曰：「当留数句，以俟后命。」太宰笑曰：「尚未逞憾乎？」《湘山野录》卷上。</p></li>
<li><p><span id="宋轶八-钱惟演-21"></span>
见刘后<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%88%98%E5%90%8E-5">5</a>。</p></li>
<li><p><span id="宋轶八-钱惟演-22"></span>
钱思公谪居汉东日，撰一曲曰：「城上风光莺语乱，城下烟波春拍岸。绿杨芳草几时休，泪眼愁肠先已断。情怀渐变成衰晚，鸾鉴朱颜惊暗换。昔年多病厌芳樽，今日芳樽惟恐浅。」每歌之，酒阑则垂涕。时后阁尚有故国一白发姬，乃邓王俶歌鬟惊鸿者也，曰：「吾忆先王将薨，预戒挽铎中歌《木兰花》引绋为送，今相公其将亡乎？」果薨于隋。邓王旧曲亦有「帝卿烟雨锁春愁，故国山川空泪眼」之句，颇相类。《湘山野录》卷上。《宋稗类钞》卷六。</p></li>
<li><p><span id="宋轶八-钱惟演-23"></span>
钱文僖惟演尝纂书，名《逢辰录》，排日尽书其父子承恩荣遇及朝廷盛典，极为详尽。《挥麈后录》卷一。《茶香室三钞》卷十二。</p></li>
</ol>
</div>
<div id="钱-昆" class="section level2">
<h2>
<span class="header-section-number">18.7</span> 钱　昆<a class="anchor" aria-label="anchor" href="#%E9%92%B1-%E6%98%86"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-钱昆-1"></span>
国朝自下湖南，始置诸州通判，既非副贰，又非属官。故尝与知州争权，每云：「我是监郡，朝廷使我监汝。」举动为其所制。太祖闻而患之，下诏书戒励，使与长吏协和……至此遂稍稍戢。然至今州郡往往与通判不和。往时有钱昆少卿者，家世余杭人也，杭人嗜蟹，昆尝求补外郡，人问其所欲何州，昆曰：「但得有螃蟹无通判处，则可矣。」至今士人以为口实。《归田录》卷二。</li>
</ol>
</div>
<div id="钱-易" class="section level2">
<h2>
<span class="header-section-number">18.8</span> 钱　易<a class="anchor" aria-label="anchor" href="#%E9%92%B1-%E6%98%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-钱易-1"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-28">28</a>。</p></li>
<li><p><span id="宋轶八-钱易-2"></span>
咸平元年，开封发解以高辅尧为首，钱易次之。易有时名，不得魁荐，颇不平之，上书言试题，语涉讥讽。辅尧亦请以解头让易。上命钱若水覆考。既而上以为士人争进，几不可长，止令擢文行兼著者一人为首，乃以孙暨为第一，辅尧次之，易第三，余如旧。《渑水燕谈录》卷六。《宋朝事实类苑》卷三十。</p></li>
<li><p><span id="宋轶八-钱易-3"></span>
太宗钱易内翰贤良登第，子彦、明逸连捷大用。明逸有奏云：「两朝之间相继者父子，十年之内并进者弟兄。」时人荣之。《青琐高议》后集卷八。案：彦，据史传当为「彦远」。</p></li>
<li><p><span id="宋轶八-钱易-4"></span>
钱易希白，子彦远字子高，明逸字子飞，俱以贤良登科。族人藻醇老既应说书进士，俱中第，又应中大科。熊伯通以启贺藻知制诰曰：「七年三第，阅贤良文学之科；一门四人，袭润色讨论之职。」四人谓易、惟演、明逸及藻也。《王公四六话》卷上。</p></li>
<li><p><span id="宋轶八-钱易-5"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-3">3</a>。</p></li>
</ol>
</div>
<div id="晁-迥" class="section level2">
<h2>
<span class="header-section-number">18.9</span> 晁　迥<a class="anchor" aria-label="anchor" href="#%E6%99%81-%E8%BF%A5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-晁迥-1"></span>
晁文元公迥，少闻方士之术，凡人耳有灵响，目有神光。其后听于静中，若铃声远闻。耆年之后，愈觉清彻。公名之曰三妙音：一曰幽泉漱玉，二曰清声摇空，三曰秋蝉曳绪。《渑水燕谈录》卷二。《何氏语林》卷二十三。《宋稗类钞》卷七。</p></li>
<li><p><span id="宋轶八-晁迥-2"></span>
晁文元公天资纯至，年过四十登第，始娶，前此未尝知世事也。初学道于刘海蟾，得炼气服形之法；后学释氏，尝以二教相参，终身力行之。既老，居昭德坊里第。又于前为道院，名其所居堂曰「凝寂」，燕坐萧然，虽子弟见有时。《石林燕语》卷十。</p></li>
<li><p><span id="宋轶八-晁迥-3"></span>
祥符中，天书降，有旨云：「可示晁迥。」迥云：「臣读世间书，识字有数，岂能识天上书！」定陵屡欲用为宰执，用事者忌之而止。迥即文元公也。《曲洧旧闻》卷一。</p></li>
<li><p><span id="宋轶八-晁迥-4"></span>
大中祥符元年冬，行升中之礼，驻跸岱宗。晁迥当草赦书之词，例先进呈裁定。准旧仪，学士当直日，或遇宣召，即系鞋以赴，上戴帽子见之。迥自忖度，今皇上以封祀大礼，方在致斋之中，必加严肃，不同常时，乃盛服秉笏造行宫门。有中使入奏，俄出报云：「上适问之，闻学士穿执，遽起入内矣，可止此祗伺。」暨中使复入，迥伫立移晷，中使来召，引至幄次，而上已改御巾帻而坐。起居讫，升诣帝所，望之俨然，即之也温，进呈词藁，省览称善，怡颜抚问，有加常等。既而赐坐，令饮茶而退。《宋朝事实类苑》卷七引《金坡遗事》。</p></li>
<li><p><span id="宋轶八-晁迥-5"></span>
大中祥符、天禧之间，迥当宿直，方甲夜，奉召赴内东门，上御面东阁子坐。起居讫，升进次，宣索坐物，执事者叠青墩于御坐之东北隅，方命坐，而上语及，遽起侧立以听焉。示谕令草诏，恭受宸旨毕，命复坐，饮茶而退。却行才逾阈，上宣言曰：「将蜡烛与学士照路。」俄有中使就御前拔取列置密炬之一，其围径甚大，中使执之前引，出内东门，付于本院引接人吏。《宋朝事实类苑》卷七引《金坡遗事》。</p></li>
<li><p><span id="宋轶八-晁迥-6"></span>
大中祥符、天禧之间，暮春之月，合门传宣布告，令赴池苑游宴之会。法从既集，俄而阴云兴，密雨降，有诏罢后苑之游。上赐宴饮，上御承明殿，面北而坐，预侍坐者翼列如仪。既而执事之臣，捧金盘进名花，有牡丹重沓千房者，并诸奇花，首置御坐前，余皆散布诸臣雕俎之上。内臣先供奉至尊，戴御花，以及亲贤宰执亦如之，以次诸臣，皆自戴焉。上忽乃眷西顾，宣言曰：「与学士戴花。」俄有中使数人遽至，与迥及一二同僚戴之，观者无不竦动也。《宋朝事实类苑》卷七引《金坡遗事》。</p></li>
<li><p><span id="宋轶八-晁迥-7"></span>
晁文元公迥在翰林，以文章德行为仁宗所优异，帝以君子长者称之。天禧初，因草诏得对，命坐赐茶，既退，已昏夕，真宗顾左右取烛与学士，中使就御前取烛，执以前导之，出内门，传付从使。后曲燕宜春殿，出牡丹百余盘，千叶者才十余朶，所赐止亲王、宰臣，真宗顾文元及钱文僖，各赐一朶。又常侍宴，赐禁中名花。故事，惟亲王、宰臣即中使为插花，余皆自戴。上忽顾公，令内侍为戴花，观者荣之。《渑水燕谈录》卷一。</p></li>
<li><p><span id="宋轶八-晁迥-8"></span>
吕申公为相，有长者忠厚之行，故其福禄子孙，为本朝冠族。尝因知制诰有阙，进拟晁宗悫。仁宗曰：「无甚文名。」命别拟人。申公曰：「臣之所见或异于是。今内外之臣，文字在宗悫之上固多，但宗悫父迥年逾八十，受先朝尊礼。若使其生见子为侍从，且父子世掌丝纶，尤为盛事。迥必重感戴，足以惇圣朝孝悌之风。」上许之，即降旨召试。是日，亟命至中书。迥方熟睡，不暇白知也。既毕还家，而迥老病卧于床上，注目以待宗悫之归，问：「今日来何晏也？」宗悫具白：「召试毕方归，故不暇白大人也。」问：「试得意否？」宗悫曰：「甚得意也。」迥大喜，遽下床扶行，失病所在。盖久病卧于床，因喜其子召试而忘其疾也。宗悫在词掖久之，父子每同锡燕，绅荣之。宋绶云：「自唐以来，惟杨于陵身见其子嗣复继掌书命，至是有晁氏焉。」《默记》卷上。</p></li>
<li><p><span id="宋轶八-晁迥-9"></span>
晁太傅迥谢事燕居，独处道院，不治他务，戒家人无辄有请，惟二饍以时而进。既毕即彻，若祭享然。子宗悫擢正字，易章服诣谢，公亦不顾。其夫人尝密觇之，但见瞑目端坐，须发摇风，凝然若木偶。《晁氏客语》。</p></li>
<li><p><span id="宋轶八-晁迥-10"></span>
晁文元迥尝云：「陆象先有『天下本无事，祇是庸人扰之，始为烦耳。』吾亦曰：『心间本无事，率由妄念扰之，始为烦耳。』」《石林燕语》卷十。</p></li>
<li><p><span id="宋轶八-晁迥-11"></span>
文靖丈事晁文元，而晁文庄丈事文靖，诸家事契，无如二家之深。后晁丈说之以道事荥阳公，如亲子姪。《东莱吕紫微师友杂志》。</p></li>
<li><p><span id="宋轶八-晁迥-12"></span>
晁太傅迥前身是静居天主。《乐善录》卷七。《古事比》卷十一。</p></li>
</ol>
</div>
<div id="晁宗悫" class="section level2">
<h2>
<span class="header-section-number">18.10</span> 晁宗悫<a class="anchor" aria-label="anchor" href="#%E6%99%81%E5%AE%97%E6%82%AB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-晁宗悫-1"></span>
见晁迥<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%99%81%E8%BF%A5-8">8</a>。</p></li>
<li><p><span id="宋轶八-晁宗悫-2"></span>
见丁度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E4%B8%81%E5%BA%A6-3">3</a>。</p></li>
</ol>
</div>
<div id="姚-铉" class="section level2">
<h2>
<span class="header-section-number">18.11</span> 姚　铉<a class="anchor" aria-label="anchor" href="#%E5%A7%9A-%E9%93%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-姚铉-1"></span>
太宗留意艺文，好篇咏。淳化中，春日苑中有赏花钓鱼小宴，宰相至三馆毕预坐，咸从赋诗，中字为韵，上览以第优劣。时姚铉先成，曰：「上苑烟花迥不同，汉皇何必幸回中。花枝冷溅昭阳雨，钓线斜牵太液风。绮萼惹衣朱槛近，锦鳞随手玉波空。小臣侍宴惊凡目，知是蓬莱第几宫。」赐白金百两。时辈荣之，以比夺袍赐花等故事。《诗话总龟》前集卷四。《宋诗纪事》卷四。</p></li>
<li><p><span id="宋轶八-姚铉-2"></span>
姚铉责居连州，尝写所著《文粹》一百卷，好事者于县楼贮之。官属多遣吏写录。吏写为苦，以盐水噀之，冀其速坏。后纵火焚楼。《类说》卷十九引《见闻录》。</p></li>
<li><p><span id="宋轶八-姚铉-3"></span>
见夏竦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E5%A4%8F%E7%AB%A6-7">7</a>。</p></li>
</ol>
</div>
<div id="穆-修" class="section level2">
<h2>
<span class="header-section-number">18.12</span> 穆　修<a class="anchor" aria-label="anchor" href="#%E7%A9%86-%E4%BF%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-穆修-1"></span>
穆修，字伯长，汶阳人。后居蔡州，师事〔陈〕图南。少豪放，性褊少合，多游京洛间，人尝书其句于禁中壁间。真宗见之，深加赏叹，问侍臣曰：「此为谁诗？」或以穆修对，上曰：「有文如此，公卿何以不荐？」丁晋公在侧曰：「此人行不逮文。」由是上不复问。盖伯长与晋公有布衣旧。晋公赴夔漕，伯长犹未仕，相遇汉上。晋公意欲伯长先致礼，伯长竟不一揖而去。晋公衔之，由是短于上前。后晋公贬朱崖，徙道州，公有诗云：「却谤有虞刑政失，四凶何事不量移。」可见其不相善也。《宋名臣言行录》前集卷十引《易学辨惑》。《何氏语林》卷二十九。《宋稗类钞》卷二。</p></li>
<li><p><span id="宋轶八-穆修-2"></span>
张文节守亳，亳之士豪者作佛庙。文节使以骑召先生作记。记成，竟不窜士名。士以白金五斤遗之，曰：「枉先生之文，愿以此为寿。」又使周旋者曰：「士所以遗者，乞载名于石，图不朽耳。」既而亟召士让之，投金庭下，遂俶装去。郡士谢之，终不受。常语人曰：「宁区区糊口为旅人，终不为匪人辱吾文也。」《苏学士集》卷十五《哀穆先生文》。《名贤氏族言行类稿》卷四十九。《何氏语林》卷十三。《宋稗类钞》卷三。</p></li>
<li><p><span id="宋轶八-穆修-3"></span>
〔穆修〕性褊讦少合，初任海州参军，以气陵通判，遂为捃摭削籍，系池州，其集中有《秋浦会遇》诗，自敍甚详。后遇赦释放，流落江外，赋命穷薄，稍得钱帛，即遇盗，或卧病，费竭然后已。是故衣食不能给。晚年得《柳宗元集》，募工镂板，印数百帙，入京相国寺，设肆鬻之。有儒生数辈至其肆，未评价直，先展揭披阅，修就手夺取，瞑目谓曰：「汝辈能读一篇，不失句读，吾当以一部赠汝。」其忤物如此，自是经年不售一部。《东轩笔录》卷三。《杨文公谈苑》。《东都事略》卷一百十三。《宋名臣言行录》前集卷十引《易学辨惑》。《宋诗纪事》卷九。</p></li>
<li><p><span id="宋轶八-穆修-4"></span>
穆修伯长在本朝为初好学古文者，始得韩、柳善本，大喜，自序云：「天既餍我以韩，而又饫我以柳，谓天不予飨，过矣。」欲二家文集行于世，乃自镂板，鬻于相国寺。性伉直，不容物，有士人来，酬价不相当，辄语之曰：「但读得成句，便以一部相赠。」或怪之，即正色曰：「诚如此，修岂欺人者？」士人知其伯长也，皆引去。《曲洧旧闻》卷四。</p></li>
<li><p><span id="宋轶八-穆修-5"></span>
往岁士人，多尚对偶为文。穆修、张景辈始为平文，当时谓之古文。穆、张尝同造朝，待旦于东华门外。方论文次，适见有奔马践死一犬，二人各记其事，以较工拙。穆修曰：「马逸，有黄犬遇蹄而毙。」张景曰：「有犬死奔马之下。」时文体新变，二人之语皆拙澁，当时已谓之工，传之至今。《梦溪笔谈》卷十四。《墨客挥犀》卷二。《宋稗类钞》卷五。</p></li>
</ol>
</div>
<div id="狄遵度" class="section level2">
<h2>
<span class="header-section-number">18.13</span> 狄遵度<a class="anchor" aria-label="anchor" href="#%E7%8B%84%E9%81%B5%E5%BA%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-狄遵度-1"></span>
狄遵度，字元规，枢密直学士棐之子，敏慧夙成。当杨文公昆体盛行，乃独为古文章，慕杜子美、韩退之之句法。一夕，梦子美自诵其逸诗数十章，既觉，犹记其两句云：「夜卧北斗寒挂枕，木落霜拱雁连天。」因书其后曰：「子美存耶？果亡耶？其肯为余来耶？嘿诵人未知之者，俾予知耶？观其词，盖非他人所能为，真子美无疑矣。」遵度因足成其诗，号《佳城篇》。不幸年二十，为襄城簿而卒。诗云：「佳城郁郁颓寒烟，孤雏乳兔号荒阡。夜卧北斗寒挂枕，木落霜拱雁连天。浮云西去伴落日，行客东尽随长川。乾坤未死吾尚在，肯与蟪蛄论大年。」《侯鲭录》卷二。《梦溪续笔谈》。《宋诗纪事》卷十。</p></li>
<li><p><span id="宋轶八-狄遵度-2"></span>
狄遵度幼而聪慧。弱冠为文，词气豪迈，有韩、柳之风。其为歌诗，每以子美为法。既而友人有往湘中者，乃为文，使之耒阳，吊子美之坟。数日，忽梦子美与之反复讽诵其平生所为诗十余篇，皆世所未闻者。及觉，仿佛可记，才十余字。《宋诗纪事》卷十引《遯斋闲览》。</p></li>
</ol>
</div>
<div id="许-洞" class="section level2">
<h2>
<span class="header-section-number">18.14</span> 许　洞<a class="anchor" aria-label="anchor" href="#%E8%AE%B8-%E6%B4%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-许洞-1"></span>
有进士许洞者，善为词章，俊逸之士也。因会诸诗僧分题，出一纸，约曰：「不得犯此一字。」其字乃山、水、风、云、竹、石、花、草、雪、霜、星、月、禽、鸟之类，于是诸僧皆阁笔。洞，咸平三年进士及第，时无名子嘲曰「张康浑裹马，许洞闹装妻」者是也。《六一诗话》。《宋朝事实类苑》卷六十三。《尧山堂外纪》卷四十三。《宋诗纪事》卷七。</p></li>
<li><p><span id="宋轶八-许洞-2"></span>
许洞，太子洗马仲容之子，登咸平三年进士第。平生以文章自负，所著诗篇甚多，当世皆知其名，欧阳文忠公尝称其为俊逸之士。所居惟植一竹，以表特立之操，吴人至今称之曰：「许洞门前一竿竹。」《中吴纪闻》卷一。</p></li>
<li><p><span id="宋轶八-许洞-3"></span>
〔许洞〕为雄武军推官，诣府白事，有倅踞坐不起。即移书责知州马知节。知节怒，劾之，除名。归吴，所居常植一竹，以表特操。吴人至今咏之曰：「许洞门前一竿竹。」日以酣饮，尝从民坊贳酒，大有所负。一日，忽书壁作酒歌数百言，人争往观，其酤数倍。《吴郡志》卷二十五。《宋诗纪事》卷七。</p></li>
<li><p><span id="宋轶八-许洞-4"></span>
许洞以文词称于吴，尤邃《左氏春秋》。嗜酒，尝从酒家贷饮。一日，大写壁作歌数百言，乡人竞来观之，售数倍，乃尽捐其所负。《吴郡图经续记》卷下。《宋诗纪事》卷七。</p></li>
</ol>
</div>
<div id="张-在" class="section level2">
<h2>
<span class="header-section-number">18.15</span> 张　在<a class="anchor" aria-label="anchor" href="#%E5%BC%A0-%E5%9C%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-张在-1"></span>
青州布衣张在，少能文，尤精于诗，奇蹇不遇，老死场屋。尝题龙兴寺老柏院诗云：「南邻北舍牡丹开，年少寻芳日几回。惟有君家老柏树，春风来似不曾来。」大为人传诵。文潞公皇祐中镇青，诣老柏院，访在所题，字已漫灭。公惜其不传，为大字书于西廊之壁。后三十余年，当元丰癸亥，东平毕仲甫将叔见公于洛下，公诵其诗，嘱毕往观。毕至青，访其故处，壁已圮毁，不可得，为刻于天宫石柱，又刊其故所题之处。《渑水燕谈录》卷七。《宋朝事实类苑》卷三十四。《西溪丛语》卷上。《宋诗纪事》卷三。</li>
</ol>
</div>
<div id="鲍-当" class="section level2">
<h2>
<span class="header-section-number">18.16</span> 鲍　当<a class="anchor" aria-label="anchor" href="#%E9%B2%8D-%E5%BD%93"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-鲍当-1"></span>
鲍当善为诗，景德二年进士及第，为河南府法曹。薛尚书映知府，当失其意，初甚怒之，当献《孤雁诗》云：「天寒稻粱少，万里孤难进。不惜充君庖，为带边城信。」薛大嗟赏，自是游宴无不预焉，不复以掾属待之。时人谓之「鲍孤雁」。薛尝暑月诣其廨舍，当方露顶，狼狈入，易服，把板而出，忘其幞头。薛严重，左右莫敢言者。坐久之，月上，当顾见发影，大惭，以公服袖掩头而走。《温公续诗话》。《尧山堂外纪》卷四十四。《宋诗纪事》卷七。</p></li>
<li><p><span id="宋轶八-鲍当-2"></span>
诗人鲍郎中当知睦州日，尝言桐庐县一民兼并刻剥，闾里怨之，尽诅曰：「死则必为牛。」一旦死，果邻村产一白牛，腹旁分明题其乡社、名姓。牛主潜报兼并之子，亟往窥之，既果然，亦悲恨无计。又恐其事之暴，欲以价求之。其民须得百千方售，其孤亦如数赠之。既得之，遂豢于家。未几，一针笔者持金十千首于郡曰：「某民令我刺字于白牛腹下，约得金均分，今实不均，故首之。」吏鞠刺时之事。曰：「以快刀剃去氄毛，以针墨刺字，毛起，则宛如天生。」鲍深嫉之，黥二奸，窜于岛。《湘山野录》卷中。</p></li>
<li><p><span id="宋轶八-鲍当-3"></span>
鲍当有《清风集》行于世，时号「鲍清风」。尝以《孤雁》诗上一巨公，亟称之，故又号「鲍孤雁」。又有《贫女吟》云：「贫女临水妆，徘徊波不定。岂敢怨春风，自无台上镜。」深有古意。幸不遇赏音，使有所遇，又将为「鲍贫女」耶？《观林诗话》。</p></li>
<li><p><span id="宋轶八-鲍当-4"></span>
先子既老，迤逦还浙。予偶至杭，创小圃在清波门外，去城十里许，稍加葺治，迎侍来居二年，而先子捐馆。后因阅遗稿，见先子未第时，有《赠吴兴朱临诗》，断章云：「安得断茅环堵地，渔樵终老继清风。」初以谓先子慕朱早退，故有是句也。绪与前辈语，方知是圃乃鲍当郎中故居。鲍有诗编名曰《清风集》，时号「鲍清风」。《泊宅编》三卷本卷上。《宋诗纪事》卷七。</p></li>
</ol>
</div>
<div id="任-玠" class="section level2">
<h2>
<span class="header-section-number">18.17</span> 任　玠<a class="anchor" aria-label="anchor" href="#%E4%BB%BB-%E7%8E%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-任玠-1"></span>
蜀人任玠温如，晚寓宁州府宅，一夕，梦一山叟贻诗曰：「故国路遥归去来。」玠和之曰：「春风天远望不尽。」既觉，自笑曰：「吾其死乎！」数日，不病而逝。《渑水燕谈录》卷六。</li>
</ol>
</div>
<div id="郭-震" class="section level2">
<h2>
<span class="header-section-number">18.18</span> 郭　震<a class="anchor" aria-label="anchor" href="#%E9%83%AD-%E9%9C%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-郭震-1"></span>
文潞公说，顷年进士郭震、任介皆西蜀豪逸之士。一日，郭致简于任曰：「来日请飡皛饭。」任不晓厥旨，但如约以往。将日中，方具粝饭一盂，芦菔、盐各一盘，余更别无物。任曰：「何者为皛饭？」郭曰：「饭白，芦菔白，盐白，岂不是皛饭？」任更不复校，强勉食之而退。任一日复致简于郭曰：「来日请飡毳饭。」郭亦不晓厥旨，亦如约以往。迨过日中，迄无一物，郭问之，任答曰：「昨日已曾上闻。」郭曰：「何也？」任曰：「飰也毛，芦菔也毛，盐也毛，只此便是毳饭。」郭大噱而退。蜀人至今为口谈。《宋朝事实类苑》卷六十七引《魏王语录》。《群书类编故事》卷十六。参见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-201">201</a>。</p></li>
<li><p><span id="宋轶八-郭震-2"></span>
〔郭震〕才识过人，淳化中尝出东郊，忽赋诗曰：「今日出东郊，东郊好春色。青青原上草，莫放征马食。」遂走京师，上书言蜀将乱，不报。已而李顺起于邛。《东都事略》卷一百十八。</p></li>
</ol>
</div>
<div id="王-奇" class="section level2">
<h2>
<span class="header-section-number">18.19</span> 王　奇<a class="anchor" aria-label="anchor" href="#%E7%8E%8B-%E5%A5%87"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-王奇-1"></span>
王奇少为县掾史，令题《雁》诗「只只啣芦背晓霜，昼随鸳鹭立寒塘」一联于屏风。奇密续后二句：「晚来渔棹惊飞去，书破遥天字一行。」令奇之，因激使学。后游京师，居李文靖沆客位。真宗临奠，见屏间《秋兴》诗：「泽国来游岂厌重，羁孤怀感自无穷。雁声不到歌楼上，秋色偏欺客路中。宿寺梦回莲叶雨，渡江衣冷荻花风。谁怜未得青云志，琴剑年年西复东。」召对称旨，特许殿试，赐第。奇作诗云：「不拜春官为座主，亲逢天子作门生。」《宋诗纪事》卷九引《赣州府志》。《坚瓠甲集》卷二。</li>
</ol>
</div>
<div id="张-维" class="section level2">
<h2>
<span class="header-section-number">18.20</span> 张　维<a class="anchor" aria-label="anchor" href="#%E5%BC%A0-%E7%BB%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-张维-1"></span>
张维者，蜀人也，为沙门，后反初。尤善王书，绝得怀素之骨，世鲜能及之。王嗣宗曾荐于今上，召试御书院。维自负其能，少肯降屈，入院内，环视诸人所书，不觉微哂，众怒，非排之，止得隶秘阁，为楷书，不就。景德末，扈驾谒陵，还经郑州，从幸开元寺，观新塔，僧前揖言：「闻公深信内典，愿为之碑。」因诺之。后为撰碑，维为书，真一时之绝也。维贫薄甚，后寄死人家。《杨文公谈苑》。《宋朝事实类苑》卷五十。</li>
</ol>
</div>
<div id="武宗元" class="section level2">
<h2>
<span class="header-section-number">18.21</span> 武宗元<a class="anchor" aria-label="anchor" href="#%E6%AD%A6%E5%AE%97%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-武宗元-1"></span>
武宗元，真庙朝比部员外郎也，画手妙一时。中岳告成，召宗元图羽仪于壁，以名手十余人从行。既至，武独占东壁，遣群工居西，幕以帏帐。群工规模未定，武乃画一长脚幞头执挝者在前。诸人愕然，且怪笑之，问曰：「比部以上命至，乃画此一人，何耶？」武曰：「非尔所知。」既而武画先毕。其间罗列森布，大小臣僚，下至厮役，贵贱行止，各当其分，几欲飞动。诸人始大服。《过庭录》。《图画见闻志》卷三。《宋稗类钞》卷八。</li>
</ol>
</div>
<div id="宋-迪" class="section level2">
<h2>
<span class="header-section-number">18.22</span> 宋　迪<a class="anchor" aria-label="anchor" href="#%E5%AE%8B-%E8%BF%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-宋迪-1"></span>
度支员外郎宋迪工画，尤善为平远山水，其得意者，有《平沙雁落》、《远浦帆归》、《山市晴岚》、《江天暮雪》、《洞庭秋月》、《潇湘夜雨》、《烟寺晚钟》、《渔村落照》，谓之八景，好事者多传之。往岁小窰村陈用之善画。迪见其画山水，谓用之曰：「汝画信工，但少天趣。」用之深伏其言，曰：「常患其不及古人者，正在于此。」迪曰：「此不难耳。汝当先求一败墙，张绢素讫，倚之败墙之上，朝夕观之。观之既久，隔素见败墙之上，高平曲折，皆成山水之象，心存目想，高者为山，下者为水，坎者为谷，缺者为涧，显者为近，晦者为远，神领意造，恍然见其有人禽草木飞动往来之象，了然在目，则随意命笔，默以神会，自然境皆天就，不类人为，是谓活笔。」用之自此画格日进。《梦溪笔谈》卷十七。《宋朝事实类苑》卷五十二。《续墨客挥犀》卷一。</li>
</ol>
</div>
<div id="翟院深" class="section level2">
<h2>
<span class="header-section-number">18.23</span> 翟院深<a class="anchor" aria-label="anchor" href="#%E7%BF%9F%E9%99%A2%E6%B7%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-翟院深-1"></span>
翟院深，营丘伶人，师李成山水，颇得其体。一日，府宴张乐，院深击鼓为节，忽停挝仰望，鼓声不续。左右惊愕，太守召问之，对曰：「适乐作次，有孤云横飞，淡伫可爱。意欲图写，凝思久之，不知鼓声之失节也。」太守笑而释之。《渑水燕谈录》卷七。《宋朝事实类苑》卷五十一。《图画见闻志》卷四。《宣和画谱》卷十一。《图绘宝鉴》卷三。《宋稗类钞》卷八。</li>
</ol>
</div>
<div id="种-放" class="section level2">
<h2>
<span class="header-section-number">18.24</span> 种　放<a class="anchor" aria-label="anchor" href="#%E7%A7%8D-%E6%94%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-种放-1"></span>
明清家昔有卢载《范阳家志》一书，叙其祖多逊行事之详。……多逊门下士有种英、苏冠者，平生最器重之。得罪之后，宾客云散，独英、冠二人徒步送抵天涯而还。英后易名放，即明逸。冠易名易简，魁天下，为参知政事。《玉照新志》卷一。《东山谈苑》卷三。案：据史传，种放、苏易简皆无此事，此条显误，姑且录之。</p></li>
<li><p><span id="宋轶八-种放-2"></span>
种放明逸，少举进士不第，希夷先生谓之曰：「此去逢豹则止，他日当出于众人。」初莫谕其意，故放隐于南山豹林谷，真宗召见，宠待非常，拜工部侍郎，皆符其言。《渑水燕谈录》卷四。《宋朝事实类苑》卷四十二。</p></li>
<li><p><span id="宋轶八-种放-3"></span>
种隐君少时与弟汶往拜陈希夷抟，陈宿戒厨仆来日有二客，一客膳于廊。才旦果至，惟邀放升堂，殷勤睨，以一绝赠之，曰：「鉴中有客白髭多，鉴外先生识也么。只少六年年六十，此中阴德莫蹉跎。」种都不之晓，但屈指以三语授之曰：「子贵为帝友，而无科名，晚为权贵所陷。」种又乞素履之术。陈曰：「子若寡欲，可满其数。」种因而不娶不媵，寿六十一。《湘山野录》卷上。《宋朝事实类苑》卷四十二。《新编分门古今类事》卷十。</p></li>
<li><p><span id="宋轶八-种放-4"></span>
种先生放，字明逸，隐居终南山豹林谷。闻华山陈希夷先生之风，往见之。希夷先生一日令洒扫庭除，曰：「当有嘉客至。」明逸作樵夫拜庭下，希夷挽之而上曰：「君岂樵者？二十年后当为显官，名声闻于天下。」明逸曰：「某以道义来，官禄非所问也。」希夷笑曰：「人之贵贱莫不有命，贵者不可为贱，亦犹贱者不可为贵也。君骨相当尔，虽晦迹山林，恐竟不能安，异日自知之。」后明逸在真庙朝以司谏赴召。帝其手，登龙图阁，论天下事，盖眷遇如此。《邵氏闻见录》卷七。《东轩笔录》卷二。《东都事略》卷一百十八。《宋名臣言行录》前集卷十。《名贤氏族言行类稿》卷一。《古今事文类聚》前集卷三十九。《群书类编故事》卷十四。</p></li>
<li><p><span id="宋轶八-种放-5"></span>
见陈抟<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%99%88%E6%8A%9F-39">39</a>。</p></li>
<li><p><span id="宋轶八-种放-6"></span>
〔陈抟〕有高识，尝戒门人种放曰：「子他日遭逢明主，不假进取，迹动天阙，名驰寰海。名者，古今之美器，造物者深忌之。天地间无完名，子名将起，必有物败之。戒之。」放至晚节，侈饰过度，营产满雍、镐间，门人戚属以怙势强并，岁入益厚，遂丧清节，时议凌忽。王嗣宗守京兆，乘醉慢骂，条奏于朝，会赦方止。《玉壶清话》卷八。《宋朝事实类苑》卷四十一。《宋名臣言行录》前集卷十。</p></li>
<li><p><span id="宋轶八-种放-7"></span>
希夷为明逸卜上世葬地于豹林谷下，不定穴。既葬，希夷见之，言地固佳，安穴稍后，世世当出名将。明逸不娶，无子，自其姪世衡至今，为将帅有声。《邵氏闻见录》卷七。《宋名臣言行录》前集卷十。《贵耳集》卷中。</p></li>
<li><p><span id="宋轶八-种放-8"></span>
种放隐终南山，至老不娶，养母，非力耕之粒不馈，四方从学者几百人，由此被召。《国老谈苑》卷二。《类说》卷四十五引《圣宋掇遗》。</p></li>
<li><p><span id="宋轶八-种放-9"></span>
〔种放〕太宗时召之不起。母死，水浆不入口者三日，庐于墓侧。张齐贤言，放隐居求志孝友之行，可励风俗。《名贤氏族言行类稿》卷一。</p></li>
<li><p><span id="宋轶八-种放-10"></span>
〔种放〕与母隐终南山豹林谷，结草茅为庐，以讲习为业，后生多从之学问，得其束修以自给。著书十卷，人多传写之。工为歌诗，亦播人口。宋维翰为陕西转运使，表荐之，太宗令本州给装钱三万，遣赴阙，量其才收用。放诣府受金，治行。素与张贺善，贺适自秦州从事公累免官，居京兆。放诣贺谋其事，贺曰：「君今赴召，不过得一簿尉耳。不如称疾，俟再召而往，当得好官。」放然之，即托贺为奏草，称疾。太宗曰：「此山野之人，亦安用之？」令本府岁时存问，不复召。其母甚贤，闻有朝命，恚曰：「常劝汝勿聚徒讲学。身既隐矣，何用文为？果为人知，而不得安处，我将弃汝，深入穷山矣。」放既辞疾，母悉取其笔砚焚之，与放转诣穷僻，人迹罕至。后母卒，无以葬，遣僮奴持书于钱若水、宋湜。若水、湜同上言，以为先朝尝加召命，今贫不能葬其母，欲以私觌，是掠朝廷之美。诏京兆府赐钱三万、帛三十疋、粟三十石。咸平末，张齐贤知京兆府，表荐，召为左司谏，直昭文馆，赐五品服。《杨文公谈苑》。《宋朝事实类苑》卷四十二。《澄怀录》卷上。《昨非庵日纂》二集卷十九。</p></li>
<li><p><span id="宋轶八-种放-11"></span>
太平兴国中，李继迁以西夏叛，朝廷兴师剪伐，迨十年余。至咸平末，猖獗愈盛，寇陷边境。章圣以西民疲于输挽，有厌兵之意，而无名以罢师伐。议者益纷纭未决。事固秘密，未闻于外。处士种放山中有诗云：「胡雏负恩信，圣主耻干戈。」章圣闻之叹美，且惬素志，即遣使赍诏召至，授左司谏，直昭文馆。会景德初，边臣奏李继迁死，其子阿移，即德明也，愿纳款，遂罢兵。《诗话总龟》前集卷一引《志逸》。</p></li>
<li><p><span id="宋轶八-种放-12"></span>
真宗初，诏种隐君放至阙，以敷对称旨。日既高，中人送中书膳，诸相皆盛服俟其来，种隐君韦布，止长揖而已。杨大年闻之颇不平，以诗嘲曰：「不把一言裨万乘，秪叉双手揖三公。」上闻之，独召杨曰：「知卿有诗戏种某。」杨汗浃股栗，不敢匿避。又曰：「卿安知无一言裨朕乎？」出一皂囊，内有十轴，乃放所奏之书也。其书曰《十议》，所谓议道、议德、议仁、议义、议兵、议刑、议政、议赋、议安、议危。俾大年观之，从容奏曰：「臣当翊日负荆谢之。」《湘山野录》卷上。《宋朝事实类苑》卷四十二。《孔氏谈苑》卷四。</p></li>
<li><p><span id="宋轶八-种放-13"></span>
真宗优礼种放，近世少比。一日，登龙图阁，放从行，真宗垂手援放以上，顾近臣曰：「昔明皇优李白，御手调羹，今朕以手援放登阁，厚贤之礼，无愧前代矣。」故蒋永叔《荐放姪孙谦》云：「放早以逸民被遇，章圣有握手登楼之睠。」《渑水燕谈录》卷四。《宋朝事实类苑》卷七。</p></li>
<li><p><span id="宋轶八-种放-14"></span>
种放隐终南山，召拜起居舍人，赐告西归。有一高士，隐居三世，以野蔌一盘、诗一篇赠放云：「接得山人号舍人，朱衣前引到蓬门。莫嫌野菜无多味，我是三追处士孙。」《文昌杂录》卷四。《逸老堂诗话》卷下。</p></li>
<li><p><span id="宋轶八-种放-15"></span>
种放以谏议大夫还山，真宗命宴饯于龙图阁，群臣赋诗以赠行。杜镐学士独跪上前，诵《北山移文》，音句锵越。一坐尽倾，上尤善之。《国老谈苑》卷二。</p></li>
<li><p><span id="宋轶八-种放-16"></span>
章圣朝，种明逸抗疏辞归终南旧隐。上命设宴禁中，令廷臣赋诗以宠其行。独翰林学士杜镐辞以素不习诗，诵《北山移文》一遍。明逸不怿，云：「野人焉知大丈夫之出处哉？」《玉照新志》卷一。</p></li>
<li><p><span id="宋轶八-种放-17"></span>
景德中，种放赐号先生，暂还嵩山，真宗置酒资政殿饯放，侍臣当直者四人预。时所司不宿具，皆相顾不敢坐，上乃亲定位次：翰林学士晁迥西向；资政殿学士王钦若东向；知制诰朱巽西向，次迥；待制戚纶东向，次钦若；放北面对上，特示客礼。酒半，上赋七言诗一章赐放和，侍臣皆赋，士大夫荣之。《渑水燕谈录》卷四。《宋朝事实类苑》卷四十二。</p></li>
<li><p><span id="宋轶八-种放-18"></span>
见王嗣宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E7%8E%8B%E5%97%A3%E5%AE%97-7">7</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E7%8E%8B%E5%97%A3%E5%AE%97-8">8</a>。</p></li>
<li><p><span id="宋轶八-种放-19"></span>
真宗祀汾阴还，驻跸华阴，因登亭望莲花峰，忽忆种放居是山，亟令中贵人裴愈召之。时放称疾不应召，上笑而止，因问愈曰：「放在家何为耶？」愈对曰：「臣到放所居时，会放在草厅中看画水牛二轴。」上顾谓侍臣曰：「此高尚之士怡性之物也。」遂按行在所见扈从图轴，得四十余卷，尽令愈往赐之。《图画见闻志》卷六。</p></li>
<li><p><span id="宋轶八-种放-20"></span>
真宗西祀回跸，次河中，时长安父老三千人具表诣行在乞临幸，且称「汉、唐旧都，关河雄固，神祇人民无不望天光之下临也」。上意未果，召种司谏放以决之。时种持兄丧于家，既至，真庙之登鹳鹊楼，与决雍都之幸。种恳奏曰：「大驾此幸有不便者三：陛下方以孝治天下，翻事秦、汉，侈心封禅郡岳，而更临游别都，久抛宗庙，于孝为阙，此其不便一。其百司供拟顿仗事繁，晚春蚕麦已登，深费农务，此不便二。精兵重臣扈从车跸，京国一空，民心无依，况九庙乎？此陛下深宜念之，乃其三也。」上玉色悚然，曰：「臣僚无一语及此者。」放曰：「近臣但愿扈清跸、行旷典、文颂声，以邀己名，此陛下当自寤于清衷也。」翊日，传召銮舆还阙，临遣，雍人所幸宜不允。真宗便欲邀放从驾至京，放乞还家林，上曰：「非久必当召卿。」《湘山野录》卷上。</p></li>
<li><p><span id="宋轶八-种放-21"></span>
种司谏既以三不便之奏谏真宗长安之幸，惟大臣深忌之，必知车辂还阙不久须召，先布所陷之基，使其里旧雷有终讽之曰：「非久朝旨必召，明逸慎勿轻起，当自存隐节。徐宜特削一奏请觐，以问銮驾还阙之良苦，乃君臣之厚诚也。」种深然之。上还京，已渴伫与执政议召种之事，大臣奏曰：「种某必辞免。乞陛下记臣语，久而不召，往往自乞觐。」试召之，诏下果不至，辞曰：「臣父幼亡，伯氏鞠育，誓持三年之丧，以报其德，止有数月，乞终其制。」上已微惑。后半年，知河阳孙奭果奏入，具言种某乞诣阙请觐。上大骇，召执政曰：「率如卿料，何邪？」大臣曰：「臣素知放之所为，彼视山林若桎梏，盖强隐节以沽誉，岂嘉遯之人耶？请此一觐，亦妄心狂动，知鼎席将虚，有大用之觊，陛下宜察之。」盖王文正旦累章求退之时也。由此宠待遂解，劄付河阳赐种买山银一百两，所请宜不允。是岁遂亡，祥符八年也。种少时有《潇湘感事》诗，曰：「离离江草与江花，往事洲边一叹嗟。汉傅有才终去国，楚臣无罪亦沉沙。凄凉野浦飞寒雁，牢落汀祠聚晚鸦。无限清忠归浪底，滔滔千顷属渔家。」诚先兆也。《湘山野录》卷上。</p></li>
<li><p><span id="宋轶八-种放-22"></span>
〔种放〕祥符八年岁旦，山斋晓起，服道衣，聚诸生列饮，取平生文藳，悉焚之，酒数行而逝。《玉壶清话》卷八。《宋朝事实类苑》卷四十一。</p></li>
<li><p><span id="宋轶八-种放-23"></span>
〔种放〕其学不喜释氏，常裂佛书以制帏帐。《名臣碑传琬琰集》中卷三十八。</p></li>
</ol>
</div>
<div id="魏-野" class="section level2">
<h2>
<span class="header-section-number">18.25</span> 魏　野<a class="anchor" aria-label="anchor" href="#%E9%AD%8F-%E9%87%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-魏野-1"></span>
魏野处士，陕人，字仲先，少时未知名。尝题河上寺柱云：「数声离岸橹，几点别州山。」时有幕僚，本江南文士也，见之大惊，邀与相见，赠诗曰：「怪得名称野，元来性不群。借冠来谒我，倒屣起迎君。」仍为延誉，由是人始重之。其诗效白乐天体。真宗西祀，闻其名，遣中使召之，野闭户逾垣而遁。……卒，赠著作郎，仍诏子孙租税外，其余科役，皆无所预。《温公续诗话》。《诗话总龟》前集卷十二。《尧山堂外纪》四十四。《宋诗纪事》卷九十六。</p></li>
<li><p><span id="宋轶八-魏野-2"></span>
处士魏野，貌寝性敏，志节高尚。凤阁舍人孙仅与野敦缟素之旧，尹京兆日，寄野诗说府中之事。野和之，其末有「见说添苏亚苏小，随轩应是珮珊珊」之句。添苏，长安名姬也，孙颇爱之。一日，孙召添苏谓曰：「魏处士诗中以尔方苏小，如何？」添苏曰：「处士诗名蔼于天下，著鄙薄在其间，是苏小之不如矣，又何方之乎？」孙大喜，以野所和诗赠之。添苏喜如获宝，一夕之内，长安为之传诵。添苏以未见野，深怀企慕，乃求善笔札者，大署其诗于堂壁，衒鬻于人。未几，野因事抵长安，孙忻闻其来，邀置府宅，他人未之知也。有好事者密召过添苏家，不言姓氏。添苏见野风貌鲁质，固不前席。野忽举头见壁所题，添苏曰：「魏处士见誉之作。」野殊不答，乃索笔于其侧别纪一绝。添苏始知是野，大加礼遇。诗曰：「谁人把我狂诗句，写向添苏绣户中。闲暇若将红袖拂，还应胜得碧纱笼。」《续湘山野录》。《宋诗纪事》卷十。《茶香室三钞》卷七。</p></li>
<li><p><span id="宋轶八-魏野-3"></span>
寇莱公典陕日，与处士魏野同游僧寺，观览旧游，有留题处，公诗皆用碧纱笼之，至野诗则尘蒙其上。时从行官妓之慧黠者辄以红袖拂之。野顾公笑，因题诗云：「世情冷暖由分别，何必区区较异同。但得常将红袖拂，也应胜似碧纱笼。」《古今诗话》。《青箱杂记》卷六。《傅干注坡词》卷七。《尧山堂外纪》卷四十四。《坚瓠戊集》卷二。又《坚瓠补集》卷三。《宋稗类钞》卷五。</p></li>
<li><p><span id="宋轶八-魏野-4"></span>
章圣幸汾阴回，望林岭间亭槛幽绝，意非民俗所居。时魏野方教鹤舞，俄报有中使至，抱琴逾垣而走。后寇莱公镇洛，凡三邀，不至。莱公暇日写刺访之，野葛巾布袍，长揖莱公，礼甚平简。顷之，议论《骚》、《雅》，相得甚欢。将别，谓莱公曰：「盛刺不复还，留为山家之宝。」莱公再秉钧轴，野常游门下，顾遇之礼，优异等伦。一日，献诗曰：「好去上天辞富贵，却来平地作神仙。」莱公得诗不悦。自是，礼日益薄，即辞去。后二年，贬道州，每题前诗于窗，朝夕吟哦之。《诗话总龟》前集卷二引《古今诗话》。《遗史记闻》。《国老谈苑》卷一。《宋稗类钞》卷六。</p></li>
<li><p><span id="宋轶八-魏野-5"></span>
〔寇〕忠愍镇北都，召魏野置门下。北都有妓女美色，而举止生梗，士人谓之「生张八」。因府会，忠愍令乞诗于野，野赠之诗曰：「君为北道生张八，我是西州熟魏三。莫怪尊前无笑语，半生半熟未相谙。」《梦溪笔谈》卷十六。《墨客挥犀》卷三。《宋朝事实类苑》卷三十六。《拊掌录》。《尧山堂外纪》卷四十四。《宋稗类钞》卷五。《宋诗纪事》卷十。</p></li>
<li><p><span id="宋轶八-魏野-6"></span>
见刘偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E5%88%98%E5%81%81-1">1</a>。</p></li>
<li><p><span id="宋轶八-魏野-7"></span>
章圣遣使召魏野，仲先闻使至，留诗一联于壁而遽去。云：「洗砚鱼吞墨，烹茶鹤避烟。」使还，以壁间诗对。章圣曰：「野不求仕矣。」遂不召。《古今诗话》。《类说》卷五十六。《诗林广记》后集卷九。《尧山堂外纪》卷四十四。《昨非庵日纂》二集卷十九。</p></li>
<li><p><span id="宋轶八-魏野-8"></span>
王太尉相旦从车驾过陕，野贻诗曰：「昔时宰相年年替，君在中书十一秋。西祀东封俱已了，如今好逐赤松游。」王袖其诗以呈上，累表请退，上不许。野又尝上寇莱公准诗云：「好去上天辞将相，却来平地作神仙。」《温公续诗话》。《青箱杂记》卷一。《宋朝事实类苑》卷十二。《国老谈苑》卷二。《尧山堂外纪》卷四十四。《读书镜》卷六。《昨非庵日纂》一集卷八。《宋稗类钞》卷六。</p></li>
<li><p><span id="宋轶八-魏野-9"></span>
魏处士隐居陕府，有孔目官姓王者，好为恶诗，尝至东郊举示魏，及言其精于属对，魏甚苦之而不能却也。一日忽有数客访魏，而王至，云：「某夜得一联，似极难对，能对者当输一饭。」会众请其句，云：「笼床不是笼床，蚊厨乃是笼床。」方窃自称奇，而魏即应声云：「我有对矣，可以『孔目不是孔目，驴纣乃是孔目』。」一座称快。王即拂袖而出，终身不至草堂也。《春渚纪闻》卷七。</p></li>
<li><p><span id="宋轶八-魏野-10"></span>
祥符中，契丹使至，因言本国喜诵魏野诗，但得上帙，愿求全部。真宗始知其名，将召之，死已数年，搜其诗，果得《草堂集》十卷，诏赐之。《玉壶清话》卷七。《茶香室丛钞》卷八。</p></li>
<li><p><span id="宋轶八-魏野-11"></span>
魏野居于陕郊，其地颇有水竹之胜。客至，必留连饮酒。……野子闲，有父风，皇祐中，天章阁待制李公昭遇守陕，言于朝，赐号清逸处士。《春明退朝录》卷中。《宋朝事实类苑》卷四十一。</p></li>
<li><p><span id="宋轶八-魏野-12"></span>
见李渎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9D%8E%E6%B8%8E-2">2</a>。</p></li>
<li><p><span id="宋轶八-魏野-13"></span>
魏野，字仲先，陕府人，不喜巾帻，无贵贱，皆纱帽白衣以见之，跨白驴。真宗祠汾阴，召不起。能诗，有唐人风格，卒赠著作郎，蠲其家役。李渎，野之中表兄也，渎卒，野哭之恸，谓其子曰：「吾不可往，尔宜去奠之。」才六日，而野亦卒，人以为异。《宋朝事实类苑》卷四十一。</p></li>
</ol>
</div>
<div id="李-渎" class="section level2">
<h2>
<span class="header-section-number">18.26</span> 李　渎<a class="anchor" aria-label="anchor" href="#%E6%9D%8E-%E6%B8%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-李渎-1"></span>
〔蒲中李渎〕少好学，有高志，长庐中条山下，以泉石吟咏自乐，未尝造州县。真宗祀汾阴，诏赴行在，渎不起，有表称谢云：「十行温诏，初闻丹凤衔来；一片闲心，已被白云留住。」真宗制诗以赐之。《渑水燕谈录》卷四。《宋朝事实类苑》卷四十一。</p></li>
<li><p><span id="宋轶八-李渎-2"></span>
陕右魏处士野、蒲中李征君渎乃中表也，俱有高节，以吟咏相善。野于东郊凿土室方丈，荫以修竹，泉流其前，曰乐天洞；渎结茅斋中条之阴，曰浮云堂，皆有萧洒之趣。每乘兴相过，赋诗饮酒，累日乃去。一日，渎过野曰：「前夕恍惚若梦中，床下有人曰：『行到水穷处，未知天尽时。』即正其误曰：盍云『坐看云起时』。对曰：『此浮云安得兴起邪？』渎水命，此必死期，故来访别。」还家，未几卒。《渑水燕谈录》卷四。《玉壶清话》卷七。《新编分门古今类事》卷十四。</p></li>
</ol>
</div>
<div id="杨-朴" class="section level2">
<h2>
<span class="header-section-number">18.27</span> 杨　朴<a class="anchor" aria-label="anchor" href="#%E6%9D%A8-%E6%9C%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-杨朴-1"></span>
〔杨朴〕性癖，尝骑驴往来郑圃，每欲作诗，即伏草中冥搜。或得之，则跃而出，适遇之者无不惊。《岩下放言》卷下。《尧山堂外纪》卷四十三。《宋稗类钞》卷五。《宋诗纪事》卷五。</p></li>
<li><p><span id="宋轶八-杨朴-2"></span>
真宗既东封，访天下隐者，得杞人杨朴，能诗。及召对，自言不能。上问：「临行有人作诗送卿否？」朴曰：「惟臣妾有一首云：『更休落魄耽杯酒，且莫猖狂爱咏诗。今日捉将官里去，这回断送老头皮。』」上大笑，放还山。《东坡志林》卷二。《孔氏谈苑》卷二。《尧山堂外纪》卷四十二。《宋诗纪事》卷八十七。</p></li>
<li><p><span id="宋轶八-杨朴-3"></span>
杨朴，字契先一作元，一日秋晴，戏钓于道傍溪涧中，值漕台陈文惠出巡按，从者诃之，契先竟不顾。文惠怒，命从者摄至前路邮亭中诘之，契先风神村野，宛然一耕夫也。文惠益怒，欲加以刑。契先丐毫楮供析，乃作绝句云：「昨夜西风烂熳秋，今朝东岸独垂钩。紫袍不识蓑衣客，曾对君王十二旒。」文惠谢遣之。《桐江诗话》。《苕溪渔隐丛话》前集卷四十二。《宋诗纪事》卷五。</p></li>
<li><p><span id="宋轶八-杨朴-4"></span>
刘后村《跋杨通老移居图》：一帽而跣者，荷药瓢书卷先行。一髫而牧者，负布囊驱三羊继之。一女子蓬首挟琴，一童子肩猫，一童子背一小儿，一奴荷荐席筠篮帛槌之属，又继之。处士帽带，执卷骑驴。一奴负琴，又继之。细君抱一儿骑牛，别一儿坐母前，持箠曳绳殿其后。处士攒眉凝思，若觅句然。虽妻子奴婢、生生服用之具，极天下之酸寒蓝缕，然犹畜二琴，手不释卷，其迂阔野逸之态，每一展玩，使人意消。旧题云：《杨通老移居图》。本朝处士魏野有亭榭，林逋无妻子，惟杨朴最贫而有累，恐是画朴。但朴字契元，不字通老。明日翻故纸，得朴集，洛人臧逋为序，有朴绝句云云。放翁跋云：四婆，即处士之配。苏峤季真家有处士夫妻像，野逸如生。凡集所载，与卷内物色皆合，骑牛者四婆，作诗送朴赴召者也。《宋诗纪事》卷五。</p></li>
</ol>
</div>
<div id="邢-惇" class="section level2">
<h2>
<span class="header-section-number">18.28</span> 邢　惇<a class="anchor" aria-label="anchor" href="#%E9%82%A2-%E6%83%87"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-邢惇-1"></span>
邢惇，雍丘人，以学术称于乡曲，家居不仕。真宗末，以布衣召对，问以治道，惇不对。上问其故，惇曰：「陛下东封西祀，皆已毕矣，臣复何言？」上悦，除试四门助教，遣归。惇衣服居处，一如平日，乡人不觉其有官也。既卒，人乃见其勅与废纸同束置屋梁间。《涑水记闻》卷五。《宋朝事实类苑》卷四十二。</li>
</ol>
</div>
<div id="韩-退" class="section level2">
<h2>
<span class="header-section-number">18.29</span> 韩　退<a class="anchor" aria-label="anchor" href="#%E9%9F%A9-%E9%80%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-韩退-1"></span>
韩退处士，绛州人，放诞不拘，浪迹秦、晋间，以诗自名。尝跨一白驴，自有诗云：「山人跨雪精，上便不论程。嗅地打不动，笑天休始行。」为人所称。好著宽袖鹤，醉则鹤舞，石曼卿赠诗曰：「醉狂玄鹤舞，闲卧白驴号。」《温公续诗话》。《宋诗纪事》卷十。</li>
</ol>
</div>
<div id="江直木" class="section level2">
<h2>
<span class="header-section-number">18.30</span> 江直木<a class="anchor" aria-label="anchor" href="#%E6%B1%9F%E7%9B%B4%E6%9C%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-江直木-1"></span>
江直木，隐居庐山，有至行。一夕，有盗入斋中，直木假寐不动，清贫无它物，唯持药鼎而去，遗其盖。直木俟其出户，随后掷盖与之。来日谓人曰：「器不全成，得之安用？」报晓鸡为狸所食，直木怅然，将有以报鸡之寃者。来日持百钱坐路隅以俟，有持死兔过者，即市之，割以祭鸡。人或谓直木：「此非狸。」直木曰：「亦是其类也。」《杨文公谈苑》。《宋朝事实类苑》卷四十一。</li>
</ol>
</div>
<div id="王-樵" class="section level2">
<h2>
<span class="header-section-number">18.31</span> 王　樵<a class="anchor" aria-label="anchor" href="#%E7%8E%8B-%E6%A8%B5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-王樵-1"></span>
王樵，字肩望，淄川人也。性超逸，深于《老》、《易》，善击剑，有概世之志。庐梓桐山下，称淄右书生，不交尘务。山东贾同、李冠皆尊仰之。咸平中，契丹内寇，举族北俘。潜入虏中访其亲，累年不获，乃归，持诸丧，刻木为亲，葬奂山东，立祠，奉侍终身。太守刘通诣樵，逾垣遁去。其后，高弁知州事，范讽为通判，相与就见之。李冠以诗寄之曰：「霜台御史新为郡，棘寺廷评继下车。首谒梓桐王处士，教风从此重诗书。」晚自号「赘世翁」，为赞，书其门，曰：「书生王樵，薄命寡志。无益于人，道号赘世。」豫卜地为，名茧室，中垒石榻，刻铭其上，曰：「生前投躯，以虞不备。殁后寄魄，以备不虞。」后感疾，即入茧室中，自掩户，乃卒。命以古剑殉葬。《渑水燕谈录》卷四。《宋朝事实类苑》卷四十一。</li>
</ol>
</div>
<div id="林-逋" class="section level2">
<h2>
<span class="header-section-number">18.32</span> 林　逋<a class="anchor" aria-label="anchor" href="#%E6%9E%97-%E9%80%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-林逋-1"></span>
林逋隐居杭州孤山，常畜两鹤，纵之则飞入云霄，盘旋久之，复入笼中。逋常泛小艇，游西湖诸寺，有客至逋所居，则一童子出应门，延客坐，为开笼纵鹤，良久，逋必棹小船而归，盖尝以鹤飞为验也。逋高逸倨傲，多所学，唯不能棋。常谓人曰：「逋世间事皆能之，唯不能担粪与著棋。」《梦溪笔谈》卷十。《墨客挥犀》卷三。《何氏语林》卷二十。《东山谈苑》卷六。《西湖梦寻》卷三。《词林纪事》卷三。</p></li>
<li><p><span id="宋轶八-林逋-2"></span>
林君复尝蓄一鹤，字曰「鸣皋」。自泛小艇游西湖诸寺，客至，则一童子应门延坐，开笼放鹤，必棹船而归。盖以鹤飞为度。山多古梅，相传君复手植，时人因有「子鹤妻梅」之说。《湖山便览》卷二。</p></li>
<li><p><span id="宋轶八-林逋-3"></span>
钱塘林逋亦著高节，以诗名当世，名公多与之游。天圣中，丞相王公随以给事中知杭州，日与唱和，亲访其庐，见其颓陋，即为出俸钱新之。逋乃以启谢王公，其略曰：「伏蒙府主给事，差人送到留题唱和诗石一片，并创轩荣，以庇风日。衡茅改色，猿鸟交惊。夫何至陋之穷居，获此不朽之奇事？窃念顷者清贤巨公，出镇藩服，亦常顾邱樊之侧微，念土木之衰病，不过一枉驾，一式庐而已，未有迂逥玉趾，历览环堵。当缨蕤之盛集，摅风雅之秘思，率以赓载，始成编轴。且复搆他山之坚润，刊群言之鸿丽，珠联绮错，雕缛相照，辇植置立，贲于空林，信可以夺山水之清晖，发斗牛之宝气者矣。」迨景祐初，逋尚无恙，范文正公亦过其庐，赠逋诗曰：「巢由不愿仕，尧舜岂遗人？」又曰：「风俗因君厚，文章到老醇。」其激赏如此。《青箱杂记》卷六。</p></li>
<li><p><span id="宋轶八-林逋-4"></span>
林逋处士隐居西湖，朝廷命守臣王济体访。逋闻之，投贽一启，其文皆俪偶声律之流，乃以文学保荐，诏下，赐帛而已。济曰：「草泽之士须稽古，不友王侯。文学之士，则修词立诚，俟时致用。今逋两失之。」《事文类聚》前集卷三十三。《该闻录》。《类说》卷十九。《群书类编故事》卷十八。《西湖游览志余》卷二十一。《疑耀》卷六。</p></li>
<li><p><span id="宋轶八-林逋-5"></span>
林逋傲许洞，洞作诗嘲逋，余杭人以为中的：「寺里掇斋饥老鼠，林间咳嗽病猕猴。豪民遗物鹅伸颈，好客临门鳖缩头。」《江隣几杂志》。《西湖游览志余》卷二十一。《尧山堂外纪》卷四十四。《坚瓠己集》卷二。</p></li>
<li><p><span id="宋轶八-林逋-6"></span>
处士林逋居于杭州西湖之孤山。逋工笔画，善为诗，如「草泥行郭索，云木叫钩辀」，颇为士大夫所称。又《梅花诗》云：「疎影横斜水清浅，暗香浮动月黄昏。」评诗者谓：「前世咏梅者多矣，未有此句也。」又其临终为句云：「茂陵他日求遗稾，犹喜曾无封禅书。」尤为人称诵。自逋之卒，湖山寂寥，未有继者。《归田录》卷二。《宋朝事实类苑》卷三十五。《宋名臣言行录》前集卷十。《宋诗纪事》卷十。</p></li>
<li><p><span id="宋轶八-林逋-7"></span>
东人王居卿在扬州，孙巨源、苏子瞻适相会。居卿置酒曰：「『疎影横斜水清浅，暗香浮动月黄昏。』此和靖《梅花》诗，然而为咏杏花与桃、李，皆可用也。」东坡曰：「可则可，恐杏花与桃花不敢承当。」一坐为之大笑。《侯鲭录》卷八。《王直方诗话》。《诗话总龟》前集卷九。《类说》卷五十七。</p></li>
<li><p><span id="宋轶八-林逋-8"></span>
〔林逋〕临终作一绝曰：「茂陵他日求遗藁，犹喜初无封禅书。」或刻石置之其墓中。《郡斋读书志》卷十九。</p></li>
<li><p><span id="宋轶八-林逋-9"></span>
见李及<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E6%9D%8E%E5%8F%8A-4">4</a>。</p></li>
<li><p><span id="宋轶八-林逋-10"></span>
宋林处士和靖隐居西湖之孤山，后宦游于杭者，或妾或女死，多葬其地，故累累于林墓之前后。有士人题诗云：「太乙宫前处士家，于今换作宫人斜。想因孤屿人清绝，故使桃花照命耶。」《坚瓠丙集》卷一。</p></li>
<li><p><span id="宋轶八-林逋-11"></span>
至元间，释氏豪横，改宫观为寺，削道士为髠。且各处陵墓，发掘迨尽。孤山林和靖处士墓尸骨皆空，惟遗一玉簪。时有人作诗以悼之曰：「生前不系黄金带，身后空余白玉簪。」《南村辍耕录》卷十三。《尧山堂外纪》卷四十四。《湖山便览》卷二。</p></li>
<li><p><span id="宋轶八-林逋-12"></span>
和靖先生岂有颔珠者，而杨琏真珈亦发其墓焉。闻棺中一无所有，独有端砚一枚。《遂昌杂录》。</p></li>
<li><p><span id="宋轶八-林逋-13"></span>
泉南林洪，字龙发，号可山，肄业杭泮，粗有诗名。理宗朝，上书言事，自称和靖七世孙，冒杭贯，取乡荐。……时有无名子作诗嘲之曰：「和靖当年不娶妻，只留一鹤一童儿。可山认作孤山种，正是瓜皮搭李皮。」盖俗云以强认亲族者为「瓜皮搭李树」云。《梅磵诗话》卷中。《宋诗纪事》卷七十三。《古谣谚》卷八十四。</p></li>
<li><p><span id="宋轶八-林逋-14"></span>
林可山称和靖七世孙，不知和靖不娶，已见梅埾俞序中矣。姜石帚嘲之曰：「和靖当年不娶妻，因何七世有孙儿？若非鹤种并梅种，定是瓜皮搭李皮。」《随隐漫录》卷三。《至正直记》卷四。《坚瓠丙集》卷一。《宋稗类钞》卷六。</p></li>
</ol>
</div>
<div id="石-砒" class="section level2">
<h2>
<span class="header-section-number">18.33</span> 石　砒<a class="anchor" aria-label="anchor" href="#%E7%9F%B3-%E7%A0%92"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-石砒-1"></span>
国初，隐士石砒居洛阳之北邙山，冯拯侍中为留守。砒每骑驴直造侍中，见必拜之，饮酒至醉乃去。砒好作诗，多道家语，有曰：「结网蜘蛛翻仰肚，转枝啄木倒垂头。」意谓谋利者如此。又曰：「蜗牛角上争闲事，石火光中寄此身。」意谓好利者若此。洛阳人颇能诵之。一日，自城中饮酒大醉，骑驴夜归，失所在。《邵氏闻见录》卷十六。</li>
</ol>
</div>
<div id="孔-旻" class="section level2">
<h2>
<span class="header-section-number">18.34</span> 孔　旻<a class="anchor" aria-label="anchor" href="#%E5%AD%94-%E6%97%BB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-孔旻-1"></span>
淮南孔旻隐居笃行，终身不仕，美节甚高。尝有窃其园中竹，旻愍其涉水冰寒，为架一小桥渡之。推此则其爱人可知。《梦溪笔谈》卷九。《宋史翼》卷三十六。</li>
</ol>
</div>
<div id="孔-旼" class="section level2">
<h2>
<span class="header-section-number">18.35</span> 孔　旼<a class="anchor" aria-label="anchor" href="#%E5%AD%94-%E6%97%BC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-孔旼-1"></span>
见韩维<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%B4-17">17</a>。</li>
</ol>
</div>
<div id="孔" class="section level2">
<h2>
<span class="header-section-number">18.36</span> 孔<a class="anchor" aria-label="anchor" href="#%E5%AD%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-孔-1"></span>
孔，鲁山处士旼之弟也。为顺阳令，有虎来至城南，率吏卒往逐之，最居其前。虎据山大吼，吏卒皆失弓枪偃仆，虎来搏，有小吏执砚，趋当其前，虎衔以去。取猎户毒矢，挺身逐之，左右谏不可，曰：「彼代我死，我何忍不救之？」逐虎入山十余里，竟射中虎，夺小吏而还，小吏亦不死。《涑水记闻》卷十四。《宋朝事实类苑》卷六十二。</li>
</ol>
</div>
<div id="柴通元" class="section level2">
<h2>
<span class="header-section-number">18.37</span> 柴通元<a class="anchor" aria-label="anchor" href="#%E6%9F%B4%E9%80%9A%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-柴通元-1"></span>
真宗皇帝时，有道士柴通元者，居陕州承天观，寿百余岁。耐寒暑，日纵酒，往往不食。祀汾阴随辇，自号罗山太一洞主。临终，召官僚士庶，言死生之要。夜分盥灌，望阙而逝。举其体，甚轻，若蝉蜕然。《续墨客挥犀》卷一。案：柴通元，《宋史》卷四百六十二作柴通玄。</li>
</ol>
</div>
<div id="柴文元" class="section level2">
<h2>
<span class="header-section-number">18.38</span> 柴文元<a class="anchor" aria-label="anchor" href="#%E6%9F%B4%E6%96%87%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-柴文元-1"></span>
柴文元，本绵州彰明县弓手。沿干山樊覩一鹰，带绿绦，胸绊于林间。柴喜其俊异，又疑豪子所蓄，遂取以归。道遇少年，就索，柴即与之。少年愧谢，传以符术，授丹笔一枝，曰：「遇人疾厄，当书符以救之。」柴归县，不喜执役。遂窜迹西蜀，游荆渚。每书符以治疾，亦时得金，以助行橐。后游太华，见陈希夷，问：「子何处得太乙真君笔乎？」方知所遇乃太乙洞主。柴即求披戴，住阌乡县观中。真宗西祀回，召对赐坐，问以无为之要，赐茶药束帛。时已百余岁，善服气，能长啸，精彩如中年人。观即唐轩游宫，有明皇诗及所书《道德经》二碑。真宗作诗赐之，改赐祥符观额，邑人至今呼为柴先生观。《能改斋漫录》卷十八。</li>
</ol>
</div>
<div id="章齐一" class="section level2">
<h2>
<span class="header-section-number">18.39</span> 章齐一<a class="anchor" aria-label="anchor" href="#%E7%AB%A0%E9%BD%90%E4%B8%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-章齐一-1"></span>
金陵道士章齐一，善为诗，好嘲咏，一被题目，即日传诵，人皆畏之。《杨文公谈苑》。</li>
</ol>
</div>
<div id="赵抱一" class="section level2">
<h2>
<span class="header-section-number">18.40</span> 赵抱一<a class="anchor" aria-label="anchor" href="#%E8%B5%B5%E6%8A%B1%E4%B8%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-赵抱一-1"></span>
秦州赵抱一者，初尝牧牛田间，一夕，有人叩门召之，以杖引行，杖端有气如烟，其香可悦。俄至山崖绝顶，见数人会饮，音乐交奏，抱一骇莫能测。会巡检过其下，闻乐声，以为群盗懽集，令呼民梯山而上，至则无所覩，唯抱一独在，援以下之，自是不食。《杨文公谈苑》。</li>
</ol>
</div>
<div id="贺兰归真" class="section level2">
<h2>
<span class="header-section-number">18.41</span> 贺兰归真<a class="anchor" aria-label="anchor" href="#%E8%B4%BA%E5%85%B0%E5%BD%92%E7%9C%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-贺兰归真-1"></span>
见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-20">20</a>。</li>
</ol>
</div>
<div id="张无梦" class="section level2">
<h2>
<span class="header-section-number">18.42</span> 张无梦<a class="anchor" aria-label="anchor" href="#%E5%BC%A0%E6%97%A0%E6%A2%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-张无梦-1"></span>
道人张无梦，在真宗朝，以处士见，除校书郎。无梦善摄生。梅昌言知苏州，无梦求见之，先与诗云：「壶中一粒长生药，待与苏州太守分。」好为大言，处之不疑，自比李少君。然无梦年九十死。无梦语人，少时绝欲，屏居山中十余岁，自以为不动。及出，见妇人美色，乃复歉然。又入山十余年，乃始寂定。劝人饮食毋用盐醋，煮饼淡食，更自有天然味。无梦老病耳聋，其死亦无他异。《中山诗话》。</li>
</ol>
</div>
<div id="刘-遁" class="section level2">
<h2>
<span class="header-section-number">18.43</span> 刘　遁<a class="anchor" aria-label="anchor" href="#%E5%88%98-%E9%81%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-刘遁-1"></span>
〔丁〕晋公旧有园在保康门外，园内有仙游亭、仙游洞，景趣潇洒。有道士刘遁相往来，遁作仙游亭诗赠公云：「屡上游仙亭上醉，游仙洞里杳无人。他时鹤驾游沧海，同看蓬莱岛上春。」公莫晓其诗。公南迁，遁往见公于崖，公方思其诗，乃知遁异人也。与之泛舟海上而饮，公曰：「今日之游，成子之诗意也。」《宋朝事实类苑》卷四十三引《名贤诗话》。</li>
</ol>
</div>
<div id="史延寿-许-我" class="section level2">
<h2>
<span class="header-section-number">18.44</span> 史延寿　许　我<a class="anchor" aria-label="anchor" href="#%E5%8F%B2%E5%BB%B6%E5%AF%BF-%E8%AE%B8-%E6%88%91"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-史延寿-1"></span> <span id="宋轶八-许-1"></span> <span id="宋轶八-我-1"></span>
史延寿，嘉州人，以善相游京师，贵人争延之。视贵贱如一，坐辄箕踞称我，人号曰史不拘，又曰史我。吕文靖公尝邀之，延寿至，怒阍者不开门，叱之，阍者曰：「此相公宅，虽侍臣亦就客次。」延寿曰：「彼来者，皆有求于相公，我无求，相公自欲见我耳。不开门，我竟还矣。」阍者走白公，公开门迎之。延寿挟术以游于世，无心于用舍，故能自重也如此。《渑水燕谈录》卷四。《宋朝事实类苑》卷四十一。</p></li>
<li><p><span id="宋轶八-史延寿-2"></span> <span id="宋轶八-许-2"></span> <span id="宋轶八-我-2"></span>
贾魏公为相日，有方士姓许，对人未尝称名，无贵贱皆称「我」，时人谓之「许我」。言谈颇有可采，然傲诞，视公卿蔑如也。公欲见，使人邀召数四，卒不至。又使门人苦邀致之，许骑驴径欲造丞相厅事，门吏止之不可，吏曰：「此丞相厅门，虽丞郎亦须下。」许曰：「我无所求于丞相，丞相召我来。若如此，但须我去耳。」不下驴而去。门吏急追之不还，以白丞相。魏公又使人谢而召之，终不至。公叹曰：「许市井人耳，惟其无所求于人，尚不可以势屈，况其以道义自任者乎！」《梦溪笔谈》卷十八。《墨客挥犀》卷四。《宋稗类钞》卷四。</p></li>
<li><p><span id="宋轶八-史延寿-3"></span> <span id="宋轶八-许-3"></span> <span id="宋轶八-我-3"></span>
富郑公初不识许我，闻其名，遽召见之。我乘马直造厅庑，谒者请就宾次，通姓名，我曰：「既召我来而不迎我，是见轻也。」复乘马径去。公闻之，叹息曰：「许我所以能我者，以无所求，而俯仰在我也。」《五总志》。</p></li>
</ol>
</div>
<div id="史-序" class="section level2">
<h2>
<span class="header-section-number">18.45</span> 史　序<a class="anchor" aria-label="anchor" href="#%E5%8F%B2-%E5%BA%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-史序-1"></span>
景德四年，司天判监史序奏：「今年太岁丁未六月二十五日，五星当聚周分。」既而重奏：「臣寻推得五星自闰五月二十五日近太阳行度。按《甘氏星经》曰：『五星近太阳而辄见者，如君臣齐明，下侵上之道也。若伏而不见，即臣让明于君，此百千载未有也。』但恐今夜五星皆伏。」真宗亲御禁台以候之，果达旦不见。大赦天下，加序一官，群臣表贺。《湘山野录》卷上。</li>
</ol>
</div>
<div id="释文鉴" class="section level2">
<h2>
<span class="header-section-number">18.46</span> 释文鉴<a class="anchor" aria-label="anchor" href="#%E9%87%8A%E6%96%87%E9%89%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-释文鉴-1"></span>
见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-76">76</a>。</p></li>
<li><p><span id="宋轶八-释文鉴-2"></span>
见张唐辅<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E5%BC%A0%E5%94%90%E8%BE%85-1">1</a>。</p></li>
</ol>
</div>
<div id="徐-奭" class="section level2">
<h2>
<span class="header-section-number">18.47</span> 徐　奭<a class="anchor" aria-label="anchor" href="#%E5%BE%90-%E5%A5%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶八-徐奭-1"></span>
见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-41">41</a>。</p></li>
<li><p><span id="宋轶八-徐奭-2"></span>
祥符中，西蜀有二举人同砚席。既得举，贫甚，干索旁郡以办行。将迫岁，始离乡里，惧引保后时，穷日夜以行。至剑门，张恶子庙号「英显王」，其灵响震三川，过者必祷焉。二子过庙已昏晚，大风雪苦寒，不可夜行，遂祷于神，各占其得失，且祈梦为信，草就庙庑下席地而寝。入夜风雪转甚，忽见庙中灯烛如昼，殽俎甚盛，人物纷然往来。俄传导自远而至，声振四山，皆岳渎贵神也。既就席，宾主劝酬如世人。二子大惧，已无可奈何，潜起，伏暗处观焉。酒行，忽一神曰：「帝命吾侪作来岁状元赋，当议题。」一神曰：「以『铸鼎象物』为题。」既而诸神皆一韵，且各删润雕改，商确又久之，遂毕，朗然诵之曰：「当召作状元者魂魄，授之。」二子默喜，私相谓曰：「此正为吾二人发。」迨将晓，见神各起到别，传呼出庙而去，视庙中寂然如故。二子素聪警，各尽记其赋，亟写于书帙后，无一字忘，相与拜赐，鼓舞而去。倍道而行，笑语欣然，惟恐富贵之逼身也。至京，适将引保就试，过省益志气洋洋。半验矣，至御试，二子坐东西廊。御题出，果《铸鼎象物赋》，韵脚尽同。东廊者下笔思庙中所书，懵然一字不能上口。间关过西廊问之，西廊者望见东来者，曰：「御题验矣。我乃不能记，欲起问子，幸无隐也。」东廊者曰：「我正欲问子也。」于是二子交相怒曰：「临利害之际，乃见平生，且此神赐而独私以自用，天其福尔邪？」各愤怒不得意，草草信笔而出。及唱名，二子皆被黜，状元乃徐奭也。既见印卖赋，二子比庙中所记者无一字异也。二子叹息，始悟凡得失皆有假手者，遂皆罢笔入山，不复事笔砚。恨不能记其姓名云。《说郛》卷四十一下引《蓼花洲闲录》。</p></li>
</ol>
</div>
<div id="吕-宪" class="section level2">
<h2>
<span class="header-section-number">18.48</span> 吕　宪<a class="anchor" aria-label="anchor" href="#%E5%90%95-%E5%AE%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-吕宪-1"></span>
吕防尝应举京师，与市易刘神善相遇甚善。同上之市饮。吕曰：「某今岁如何？」刘曰：「且饮，奉为言之。」久而曰：「将来春榜，只有吕宪而无吕防，君其改之。」盖南省未试之前也。吕遂改名宪，果于李迪状元下及第。《新编分门古今类事》卷十一引《青琐高议》。</li>
</ol>
</div>
<div id="廖-复" class="section level2">
<h2>
<span class="header-section-number">18.49</span> 廖　复<a class="anchor" aria-label="anchor" href="#%E5%BB%96-%E5%A4%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-廖复-1"></span>
天禧二年，开封解牓出，有廖复者被黜，率众诣鼓院诉有司不公。朝廷差钱惟演等重考，取已落者七十余人，复亦预荐，时号「还魂秀才」。《泊宅编》十卷本卷八，又三卷本卷上。</li>
</ol>
</div>
<div id="孙-籍" class="section level2">
<h2>
<span class="header-section-number">18.50</span> 孙　籍<a class="anchor" aria-label="anchor" href="#%E5%AD%99-%E7%B1%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-孙籍-1"></span>
真宗东封还，群臣献歌颂称赞功德者相继，惟进士孙籍献书言：「封禅，帝王之盛事，然愿陛下慎于盈成，不可遂自满假。」上善其言，即召试中书，赐同进士出身。《涑水记闻》卷六。《宋朝事实类苑》卷十六。</li>
</ol>
</div>
<div id="翁-肃" class="section level2">
<h2>
<span class="header-section-number">18.51</span> 翁　肃<a class="anchor" aria-label="anchor" href="#%E7%BF%81-%E8%82%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-翁肃-1"></span>
翁肃，闽人，守江州。昏耄，代者至，既交割，犹居右席，代者不校也。罢起，转身复将入州宅，代者揽衣止之，曰：「这个使不得。」《画墁录》。</li>
</ol>
</div>
<div id="陆-起" class="section level2">
<h2>
<span class="header-section-number">18.52</span> 陆　起<a class="anchor" aria-label="anchor" href="#%E9%99%86-%E8%B5%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-陆起-1"></span>
陆起，性滑稽，宰吉州庐陵，剧邑，诉讼尤多。起既才短，率五鼓视事，至夜分犹不能办。自作一绝题厅壁云：「驱鸡政府本来无，刚被人呼邑大夫。及至五更侵早起，算来却是被鸡驱。」《临汉隐居诗话》。</li>
</ol>
</div>
<div id="张唐辅" class="section level2">
<h2>
<span class="header-section-number">18.53</span> 张唐辅<a class="anchor" aria-label="anchor" href="#%E5%BC%A0%E5%94%90%E8%BE%85"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶八-张唐辅-1"></span>
张逸密学知成都，善待僧。文鉴大师，蜀中民素所礼重。一日，文鉴谒张公，未及见。时华阳主簿张唐辅同候于客次，唐辅欲搔发，方脱乌巾，睥睨文鉴，罩于其首，文鉴大怒，諠呶。张公遽召，才就坐，即白曰：「某与此官人素不相熟，适来辄将幞头罩某面上。」张公问其故，唐辅对曰：「某方头痒，取下幞头，无处顿放，见大师头闲，遂且权顿少时，不意其怒也。」张公大笑而已。《倦游杂录》。《宋朝事实类苑》卷六十七。《五杂组》卷十六。</li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB"><span class="header-section-number">18</span> 宋人轶事汇编卷八</a></li>
<li><a class="nav-link" href="#%E9%82%A2-%E6%98%BA"><span class="header-section-number">18.1</span> 邢　昺</a></li>
<li><a class="nav-link" href="#%E5%AD%99-%E5%A5%AD"><span class="header-section-number">18.2</span> 孙　奭</a></li>
<li><a class="nav-link" href="#%E6%9D%A8-%E4%BA%BF"><span class="header-section-number">18.3</span> 杨　亿</a></li>
<li><a class="nav-link" href="#%E6%9D%A8-%E7%8E%AE"><span class="header-section-number">18.4</span> 杨　玮</a></li>
<li><a class="nav-link" href="#%E5%88%98-%E7%AD%A0"><span class="header-section-number">18.5</span> 刘　筠</a></li>
<li><a class="nav-link" href="#%E9%92%B1%E6%83%9F%E6%BC%94"><span class="header-section-number">18.6</span> 钱惟演</a></li>
<li><a class="nav-link" href="#%E9%92%B1-%E6%98%86"><span class="header-section-number">18.7</span> 钱　昆</a></li>
<li><a class="nav-link" href="#%E9%92%B1-%E6%98%93"><span class="header-section-number">18.8</span> 钱　易</a></li>
<li><a class="nav-link" href="#%E6%99%81-%E8%BF%A5"><span class="header-section-number">18.9</span> 晁　迥</a></li>
<li><a class="nav-link" href="#%E6%99%81%E5%AE%97%E6%82%AB"><span class="header-section-number">18.10</span> 晁宗悫</a></li>
<li><a class="nav-link" href="#%E5%A7%9A-%E9%93%89"><span class="header-section-number">18.11</span> 姚　铉</a></li>
<li><a class="nav-link" href="#%E7%A9%86-%E4%BF%AE"><span class="header-section-number">18.12</span> 穆　修</a></li>
<li><a class="nav-link" href="#%E7%8B%84%E9%81%B5%E5%BA%A6"><span class="header-section-number">18.13</span> 狄遵度</a></li>
<li><a class="nav-link" href="#%E8%AE%B8-%E6%B4%9E"><span class="header-section-number">18.14</span> 许　洞</a></li>
<li><a class="nav-link" href="#%E5%BC%A0-%E5%9C%A8"><span class="header-section-number">18.15</span> 张　在</a></li>
<li><a class="nav-link" href="#%E9%B2%8D-%E5%BD%93"><span class="header-section-number">18.16</span> 鲍　当</a></li>
<li><a class="nav-link" href="#%E4%BB%BB-%E7%8E%A0"><span class="header-section-number">18.17</span> 任　玠</a></li>
<li><a class="nav-link" href="#%E9%83%AD-%E9%9C%87"><span class="header-section-number">18.18</span> 郭　震</a></li>
<li><a class="nav-link" href="#%E7%8E%8B-%E5%A5%87"><span class="header-section-number">18.19</span> 王　奇</a></li>
<li><a class="nav-link" href="#%E5%BC%A0-%E7%BB%B4"><span class="header-section-number">18.20</span> 张　维</a></li>
<li><a class="nav-link" href="#%E6%AD%A6%E5%AE%97%E5%85%83"><span class="header-section-number">18.21</span> 武宗元</a></li>
<li><a class="nav-link" href="#%E5%AE%8B-%E8%BF%AA"><span class="header-section-number">18.22</span> 宋　迪</a></li>
<li><a class="nav-link" href="#%E7%BF%9F%E9%99%A2%E6%B7%B1"><span class="header-section-number">18.23</span> 翟院深</a></li>
<li><a class="nav-link" href="#%E7%A7%8D-%E6%94%BE"><span class="header-section-number">18.24</span> 种　放</a></li>
<li><a class="nav-link" href="#%E9%AD%8F-%E9%87%8E"><span class="header-section-number">18.25</span> 魏　野</a></li>
<li><a class="nav-link" href="#%E6%9D%8E-%E6%B8%8E"><span class="header-section-number">18.26</span> 李　渎</a></li>
<li><a class="nav-link" href="#%E6%9D%A8-%E6%9C%B4"><span class="header-section-number">18.27</span> 杨　朴</a></li>
<li><a class="nav-link" href="#%E9%82%A2-%E6%83%87"><span class="header-section-number">18.28</span> 邢　惇</a></li>
<li><a class="nav-link" href="#%E9%9F%A9-%E9%80%80"><span class="header-section-number">18.29</span> 韩　退</a></li>
<li><a class="nav-link" href="#%E6%B1%9F%E7%9B%B4%E6%9C%A8"><span class="header-section-number">18.30</span> 江直木</a></li>
<li><a class="nav-link" href="#%E7%8E%8B-%E6%A8%B5"><span class="header-section-number">18.31</span> 王　樵</a></li>
<li><a class="nav-link" href="#%E6%9E%97-%E9%80%8B"><span class="header-section-number">18.32</span> 林　逋</a></li>
<li><a class="nav-link" href="#%E7%9F%B3-%E7%A0%92"><span class="header-section-number">18.33</span> 石　砒</a></li>
<li><a class="nav-link" href="#%E5%AD%94-%E6%97%BB"><span class="header-section-number">18.34</span> 孔　旻</a></li>
<li><a class="nav-link" href="#%E5%AD%94-%E6%97%BC"><span class="header-section-number">18.35</span> 孔　旼</a></li>
<li><a class="nav-link" href="#%E5%AD%94"><span class="header-section-number">18.36</span> 孔</a></li>
<li><a class="nav-link" href="#%E6%9F%B4%E9%80%9A%E5%85%83"><span class="header-section-number">18.37</span> 柴通元</a></li>
<li><a class="nav-link" href="#%E6%9F%B4%E6%96%87%E5%85%83"><span class="header-section-number">18.38</span> 柴文元</a></li>
<li><a class="nav-link" href="#%E7%AB%A0%E9%BD%90%E4%B8%80"><span class="header-section-number">18.39</span> 章齐一</a></li>
<li><a class="nav-link" href="#%E8%B5%B5%E6%8A%B1%E4%B8%80"><span class="header-section-number">18.40</span> 赵抱一</a></li>
<li><a class="nav-link" href="#%E8%B4%BA%E5%85%B0%E5%BD%92%E7%9C%9F"><span class="header-section-number">18.41</span> 贺兰归真</a></li>
<li><a class="nav-link" href="#%E5%BC%A0%E6%97%A0%E6%A2%A6"><span class="header-section-number">18.42</span> 张无梦</a></li>
<li><a class="nav-link" href="#%E5%88%98-%E9%81%81"><span class="header-section-number">18.43</span> 刘　遁</a></li>
<li><a class="nav-link" href="#%E5%8F%B2%E5%BB%B6%E5%AF%BF-%E8%AE%B8-%E6%88%91"><span class="header-section-number">18.44</span> 史延寿　许　我</a></li>
<li><a class="nav-link" href="#%E5%8F%B2-%E5%BA%8F"><span class="header-section-number">18.45</span> 史　序</a></li>
<li><a class="nav-link" href="#%E9%87%8A%E6%96%87%E9%89%B4"><span class="header-section-number">18.46</span> 释文鉴</a></li>
<li><a class="nav-link" href="#%E5%BE%90-%E5%A5%AD"><span class="header-section-number">18.47</span> 徐　奭</a></li>
<li><a class="nav-link" href="#%E5%90%95-%E5%AE%AA"><span class="header-section-number">18.48</span> 吕　宪</a></li>
<li><a class="nav-link" href="#%E5%BB%96-%E5%A4%8D"><span class="header-section-number">18.49</span> 廖　复</a></li>
<li><a class="nav-link" href="#%E5%AD%99-%E7%B1%8D"><span class="header-section-number">18.50</span> 孙　籍</a></li>
<li><a class="nav-link" href="#%E7%BF%81-%E8%82%83"><span class="header-section-number">18.51</span> 翁　肃</a></li>
<li><a class="nav-link" href="#%E9%99%86-%E8%B5%B7"><span class="header-section-number">18.52</span> 陆　起</a></li>
<li><a class="nav-link" href="#%E5%BC%A0%E5%94%90%E8%BE%85"><span class="header-section-number">18.53</span> 张唐辅</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-02.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
