<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>15 宋人轶事汇编卷五 | 历史上的一些人</title>
<meta name="author" content="林峰">
<meta name="description" content="15.1 卢多逊  卢多逊相生曹南，方幼，其父就云阳道观小学，时与群儿诵书，废坛上有古签一筒，竞往抽取为戏。时多逊尚未识字，得一签，归示其父，词曰：「身出中书堂，须因天水白。登仙五十二，终为蓬海客。」父见颇喜，以为吉谶，留签于家。迨后作相，及其败也，始因遣堂吏赵白阴与秦王廷美连谋，事暴，遂南窜。年五十二，卒于朱崖。签中之语，一字不差。《玉壶清话》卷三。《新编分门古今类事》卷十八。...">
<meta name="generator" content="bookdown 0.26 with bs4_book()">
<meta property="og:title" content="15 宋人轶事汇编卷五 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="15.1 卢多逊  卢多逊相生曹南，方幼，其父就云阳道观小学，时与群儿诵书，废坛上有古签一筒，竞往抽取为戏。时多逊尚未识字，得一签，归示其父，词曰：「身出中书堂，须因天水白。登仙五十二，终为蓬海客。」父见颇喜，以为吉谶，留签于家。迨后作相，及其败也，始因遣堂吏赵白阴与秦王廷美连谋，事暴，遂南窜。年五十二，卒于朱崖。签中之语，一字不差。《玉壶清话》卷三。《新编分门古今类事》卷十八。...">
<meta name="twitter:card" content="summary">
<meta name="twitter:title" content="15 宋人轶事汇编卷五 | 历史上的一些人">
<meta name="twitter:description" content="15.1 卢多逊  卢多逊相生曹南，方幼，其父就云阳道观小学，时与群儿诵书，废坛上有古签一筒，竞往抽取为戏。时多逊尚未识字，得一签，归示其父，词曰：「身出中书堂，须因天水白。登仙五十二，终为蓬海客。」父见颇喜，以为吉谶，留签于家。迨后作相，及其败也，始因遣堂吏赵白阴与秦王廷美连谋，事暴，遂南窜。年五十二，卒于朱崖。签中之语，一字不差。《玉壶清话》卷三。《新编分门古今类事》卷十八。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷五" class="section level1" number="15">
<h1>
<span class="header-section-number">15</span> 宋人轶事汇编卷五<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94"><i class="fas fa-link"></i></a>
</h1>
<div id="卢多逊" class="section level2" number="15.1">
<h2>
<span class="header-section-number">15.1</span> 卢多逊<a class="anchor" aria-label="anchor" href="#%E5%8D%A2%E5%A4%9A%E9%80%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-卢多逊-1"></span>
卢多逊相生曹南，方幼，其父就云阳道观小学，时与群儿诵书，废坛上有古签一筒，竞往抽取为戏。时多逊尚未识字，得一签，归示其父，词曰：「身出中书堂，须因天水白。登仙五十二，终为蓬海客。」父见颇喜，以为吉谶，留签于家。迨后作相，及其败也，始因遣堂吏赵白阴与秦王廷美连谋，事暴，遂南窜。年五十二，卒于朱崖。签中之语，一字不差。《玉壶清话》卷三。《新编分门古今类事》卷十八。</p></li>
<li><p><span id="宋轶五-卢多逊-2"></span>
卢多逊之父亿，仕秘书，与李文公多来往。一日多逊同见李公，因同坐，卢面目尘埃垢污，颜色苍黑，李诘之，卢曰：「自少如此。」逡巡有兆山供养主来，一庞眉老僧，云善袁许术。见卢面色，笑曰：「此败土色，及第则变而润泽，便历华显，须是持心正平，事主忠孝，不如是则败土之色再来，却望应举时不及也。」自是卢登上第，历两省，以至参大政入相，其面色润泽，肌体明莹。而卢之心乃大行憎爱，所为多不法。太平兴国八年，事败南窜，二十年清润之色顿去，败土黑色宛然不异旧时，路人指而惊曰：「非卢相之面也！」《新编分门古今类事》卷十引《洞微志》。《绀珠集》卷十二。</p></li>
<li><p><span id="宋轶五-卢多逊-3"></span>
卢相多逊在朝行时，将历代帝王年历、功臣事迹、天下州郡图志、理体事务、沿革典故，括成一百二十绝诗，以备应对。由是太祖、太宗每所顾问，无不知者。以至践清途，登钧席，皆此力耳。《丁晋公谈录》。《宋诗纪事》卷二引《蓉塘诗话》。</p></li>
<li><p><span id="宋轶五-卢多逊-4"></span>
太祖夜幸后池，对新月置酒，问：「当直学士为谁？」曰：「卢多逊。」召使赋诗。请韵，曰：「些子儿。」其诗云：「太液池边看月时，好风吹动万年枝。谁家玉匣开新镜，露出清光些子儿。」太祖大喜，尽以坐间饮食器赐之。《后山诗话》。《尧山堂外纪》卷四十二。《宋诗纪事》卷二。</p></li>
<li><p><span id="宋轶五-卢多逊-5"></span>
太祖皇帝以神武定天下，儒学之士，初未甚进用。及卜郊肆类，备法驾，乘大辂，翰林学士卢多逊摄太仆卿，升辂执绥，且备顾问。上因叹仪物之盛，询致理之要，多逊占对详敏，动皆称旨。他日，上谓左右曰：「作宰相当须用儒者。」卢后果大用，盖肇于此。《王文正公笔录》。《宋朝事实类苑》卷一引《文正公笔录》，又卷十五引《沂国公笔录》。</p></li>
<li><p><span id="宋轶五-卢多逊-6"></span>
卢多逊善取媚人主，以希进用。国初为参知政事，太祖常令馆中取书，多逊豫戒主书吏立白之，即通夕览读。明日，太祖指问书中事，同列罔措，多逊应答如响。《瓮牖闲评》卷八。</p></li>
<li><p><span id="宋轶五-卢多逊-7"></span>
见柳开<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9F%B3%E5%BC%80-9">9</a>。</p></li>
<li><p><span id="宋轶五-卢多逊-8"></span>
见李昉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E6%98%89-8">8</a>。</p></li>
<li><p><span id="宋轶五-卢多逊-9"></span>
贾黄中为相，卢多逊作参。一日，府畿有蝗虫，卢曰：「某闻所有乃假蝗虫。」贾曰：「亦闻不伤稼，但芦多损耳。」《古今合璧事类备要》续集卷三十九引《文酒清话》。《类说》卷五十五引《大酒清话》。</p></li>
<li><p><span id="宋轶五-卢多逊-10"></span>
卢相多逊，素与赵韩王不协，韩王为枢密使，卢为翰林学士。一日，偶同奏事，上初改元干德，因言此号从古未有，韩王从旁称赞。卢曰：「此伪蜀时号也。」帝大惊，遂命检史，视之果然。遂怒，以笔抹韩王面，言曰：「汝争得如他多识！」韩王经宿不敢洗面。翌日奏对，帝方命洗去。自是隙益深。以及于祸，多逊朱崖谢表末云：「班超生入玉门，非敢望也；子牟心存魏阙，何日忘之？」天下闻而哀焉。《石林燕语》卷七。《宋稗类钞》卷一。</p></li>
<li><p><span id="宋轶五-卢多逊-11"></span>
侯仁宝即赵韩王普之甥也，世为洛阳大族，知邕州。久在岭外，求归西洛而无其计，诈以取交趾，矫其奏，乞诣阙面陈其策。太宗纳之。其舅韩王时已为卢多逊所谮，罢相出河阳。多逊当国，必知是役之艰，固欲致仁宝于败绩，以沮赵普。而太宗复不寤仁宝求归之矫，卢因奏曰：「今果许仁宝自邕至阙，复还岭表率师往取，反复路远，恐为交人先警，岂若就湖南兵数万乘不备而袭之？」太宗深然之，诏团练使孙全兴将湖南兵三万，与仁宝南取交州。兵至白藤江，为贼尽灭，仁宝为交趾所擒，枭首于米鸢县，宜然也。全兴奔北，斩于阙下。《续湘山野录》。《宋朝事实类苑》卷七十。</p></li>
<li><p><span id="宋轶五-卢多逊-12"></span>
卢多逊亦任智，数与韩王少睚眦，及得志，即极口倾之，既而自取朱崖之行，家籍于官。未败前数夕，其祖茔松槚，忽为震霆焚击殆尽。《乐善录》卷九。</p></li>
<li><p><span id="宋轶五-卢多逊-13"></span>
卢多逊南迁朱崖，逾岭，憩一山店。店妪举止和淑，颇能谈京华事。卢访之，妪不知为卢也，曰：「家故汴都，累代仕族，一子事州县，卢相公违法治一事，子不能奉，诬窜南方。到方周岁，尽室沦丧，独残老躯，流落居此，意有所待。卢相欺上罔下，倚势害物，天道昭昭，行当南窜，未亡闲庶见于此，以快宿憾尔。」因号呼泣下。卢不待食，促驾而去。《渑水燕谈录》卷九。《邵氏闻见后录》卷二十二。《宋稗类钞》卷六。</p></li>
<li><p><span id="宋轶五-卢多逊-14"></span>
卢相多逊南行，过琼州，入万安州界，宿一山馆。时雨霁，月色明彻，卢徘徊月下久之。就枕，忽梦有人扣门曰：「知相国到此，奉谒耳。」问何人，曰：「唐宰相李德裕。」卢拒之曰：「彼此被罪，且异代，何面相见？」须臾，闻月下长谣，声甚悲惋。其略曰：「万里孤魂归未得，春风肠断洛阳城。」觉而恶之。卢竟终于海南。《能改斋漫录》卷十八。</p></li>
<li><p><span id="宋轶五-卢多逊-15"></span>
卢多逊罢相流崖州，知州乃牙校，为子求昏，多逊不许，遂侵辱之，将加害，不得已，卒与为昏。《容斋三笔》卷一。</p></li>
<li><p><span id="宋轶五-卢多逊-16"></span>
多逊素与李孟雍穆厚善。多逊窜逐后，万里相望，声迹绝。时法禁严，邸报不至海外。一日，忽赦书至，后有「参知政事李」。多逊云：「此必孟雍，若登政府，吾必北辕。」戒舍人僦装，已而果移容州团练副使。未渡巨浸间，忽见江南李后主，衣冠如平生，问云：「相公何以至此？」多逊云：「屈。」后主斥之云：「汝屈何如我屈！」由是感疾而殂。《玉照新志》卷一。</p></li>
<li><p><span id="宋轶五-卢多逊-17"></span>
卢丞相多逊谪死朱崖，旅殡海上。天庆观道士练惟，一夜闻窗外有人读书，审其声韵，有类多逊。明日，有诗题窗外曰：「南斗微茫北斗明，喜闻窗下读书声。孤魂千里不归去，辜负洛阳花满城。」笔迹亦类之。明年，归葬洛。此说得之孙巨源。而杨文公云，其子全扶柩归葬江陵佛舍，与此不同。《渑水燕谈录》卷九。《坚瓠壬集》卷三。《宋诗纪事》卷九十九。</p></li>
<li><p><span id="宋轶五-卢多逊-18"></span>
卢多逊既卒，许归葬，其子察护丧权厝襄阳佛寺。将易以巨榇，乃启，其尸不坏，俨然如生，遂逐时易衣。至祥符中犹然。《国老谈苑》卷二。《茶香室三钞》卷二十。</p></li>
</ol>
</div>
<div id="卢-亿" class="section level2" number="15.2">
<h2>
<span class="header-section-number">15.2</span> 卢　亿<a class="anchor" aria-label="anchor" href="#%E5%8D%A2-%E4%BA%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-卢亿-1"></span>
卢朱崖父亿，性俭素，恬于荣进，以少府监告老归洛中，以棋酒自放，不亲俗事。及多逊参大政，服玩渐侈，亿叹而泣曰：「家本寒素，今富贵骤至，不知税驾地矣！」其后，多逊果败，士大夫高其先识也。《渑水燕谈录》卷四。《宋朝事实类苑》卷十三引《范蜀公蒙求》。《昨非庵日纂》一集卷九。</p></li>
<li><p><span id="宋轶五-卢亿-2"></span>
卢多逊父有高识，深恶多逊所为，闻其与赵中令为仇，曰：「彼元勋也，而小子毁之，祸必及我。得早死，不及见其败，幸也。」竟以忧卒。未几，多逊败。《涑水记闻》卷二。</p></li>
</ol>
</div>
<div id="李-昉" class="section level2" number="15.3">
<h2>
<span class="header-section-number">15.3</span> 李　昉<a class="anchor" aria-label="anchor" href="#%E6%9D%8E-%E6%98%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-李昉-1"></span>
李相昉在周朝知开封府，人望已归太祖，而昉独不附。王师入京，昉又独不朝，贬道州司马。昉步行日十数里，监者中人问其故，曰：「须后命尔。」上闻之，诏乘马，乃买驴而去。三岁，徙延州别驾。在延州为生业以老，三岁当徙，昉不愿内徙。后二年，宰相荐其可大用，召判兵部。昉五辞，行至长安，移疾六十日，中使促之行，至洛阳，又移疾三十日而后行。既至，上劳之，昉曰：「臣前日知事周而已，今以事周之心事陛下。」上大喜，曰：「宰相不谬荐人。」《后山谈丛》卷五。</p></li>
<li><p><span id="宋轶五-李昉-2"></span>
李昉建隆四年以王师平湖外，除给事中，往南岳伸祭拜之礼，途次长沙。时通判贾郎中言，自京师与岳州通判武补阙同途至襄阳，遇一妓，本良家子，失身于风尘，才色俱妙。二公迫行，醉别于凤林阙。妓以诗送武云：「弄珠滩上欲销魂，独把离怀寄酒樽。无限烟花不留意，忍教芳草怨王孙。」武得诗，属意甚切，有复回之意。时太守吕侍讲，尝叹恨不识之，因请李赋一诗以寄云：「岘山亭畔红妆女，小笔香牋善赋诗。颜色共推倾国貌，篇章皆是断肠辞。便牵魂梦从今日，得见婵娟在几时。千里关河万重意，夜深无睡暗寻思。」《能改斋漫录》卷十一。</p></li>
<li><p><span id="宋轶五-李昉-3"></span>
李文正公昉，深州饶阳人。太祖在周朝，已知其名，及即位，用以为相。常语昉曰：「卿在先朝，未尝倾陷一人，可谓善人君子。」《青箱杂记》卷一。案：李昉于太祖朝未曾为相。</p></li>
<li><p><span id="宋轶五-李昉-4"></span>
大丞相李公昉，尝谓子弟曰：「建隆元年元夜，艺祖御宣德门。初夜，灯烛荧煌，箫鼓间作，士女和会，填溢禁陌。上临轩引望，目顾问余曰：『人物比之五代如何？』余对以：『民物繁盛，比之五代数倍。』帝意甚欢，命移余席切近御座，亲分果饵遗余。顾谓两府曰：『李昉事朕十余年，最竭忠孝，未尝见损害一人，此所谓善人君子也。』」《青琐高议》前集卷一。</p></li>
<li><p><span id="宋轶五-李昉-5"></span>
李文公昉，开宝中为中书舍人，时卢多逊为兵部员外郎、知制诰。会学士阙人，太祖并命更直禁林，未几，昉请疾假，多逊先为学士。及九月九日宴大明殿，太祖见昉坐于多逊之下，怪而问之，执政言：「多逊已为学士，昉是更直。」太祖坐间命为学士，又以昉是旧德，坐于多逊之上，时开宝五年也。《宋朝事实类苑》卷二十九引《金坡遗事》。</p></li>
<li><p><span id="宋轶五-李昉-6"></span>
太宗将搜渔阳，李文正昉抗疏力谏曰：「臣闻古哲王之制，国方五千里，务安诸夏，不事要荒。岂威德不能加乎？盖不欲以四夷劳中国。陛下岂不闻秦戍五岭，汉事三边，道殣相枕，户籍消减，一人失道，亿兆惟毒！然而开远夷，通绝域，必因魁杰之主，济以好事之臣。所以张骞凿空，班超投笔，或以重宝结之，或以彊兵慑之，投躯于万死之地，快志于一朝之愤。炀帝规模广远，欲吞秦、汉，自劳万乘，亲出玉关，关右流沙骚然，民不聊生。观陛下又欲事炀帝、秦、汉之事云云。」公居常奏论皆雍容和婉，未尝有逆鳞之节，此疏之上，士论骇伏。后果伐燕无成，太宗方忆前疏忠鲠，始赐手诏，厚谕其家。《玉壶清话》卷一。</p></li>
<li><p><span id="宋轶五-李昉-7"></span>
〔李昉〕与张洎、卢多逊善，而薄张佖。太宗尝问多逊所为，昉颇为辨释。太宗曰：「多逊尝毁卿不直一钱。」昉曰：「臣不敢诬。」张洎草昉罢相制，深攻其短。而张佖时时造其第，或以问佖，佖曰：「我为廷尉，独李公未尝以私事见，于今虽退，可见也。」《东都事略》卷三十二。《厚德录》卷四。《昨非庵日纂》二集卷十。</p></li>
<li><p><span id="宋轶五-李昉-8"></span>
卢多逊与昉相善，昉待之不疑。多逊知政，多毁昉，人以告昉，昉不之信。后太宗一日语及多逊事，昉颇为解释，太宗曰：「多逊毁卿一钱不直。」昉始信之。《宋名臣言行录》前集卷一。《仕学规范》卷四。</p></li>
<li><p><span id="宋轶五-李昉-9"></span>
见张洎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B4%8E-8">8</a>。</p></li>
<li><p><span id="宋轶五-李昉-10"></span>
李昉为相，每见客，必问三事： 民间有何疾苦，为政有何术业，时政有何缺失。有可采者，即日上闻。《绀珠集》卷十二。《类说》卷十五引《先公谈录》。</p></li>
<li><p><span id="宋轶五-李昉-11"></span>
李文正为相，有求差遣，见其人材可取将收用，必正色拒绝之，已而擢用，或不足收用，必和颜温语待之。子弟或问其故，公曰：「用贤，人主之事。我若受其请，是市私恩也，故峻绝之，使恩归于上。若其不用者，既失所望，又无善辞，此取怨之道也。」《宋名臣言行录》前集卷一引《巵史》。</p></li>
<li><p><span id="宋轶五-李昉-12"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-44">44</a>。</p></li>
<li><p><span id="宋轶五-李昉-13"></span>
公常期王旦为相，自小官荐进之。公病，召旦，勉以自爱，既退，谓其子弟曰：「此人后日必为太平宰相。」《宋名臣言行录》前集卷一引《巵史》。</p></li>
<li><p><span id="宋轶五-李昉-14"></span>
李文正公罢相为仆射，奉朝请，居城东北隅昭庆坊，去禁门辽远，每五鼓则兴，置《白居易集》数册于茶镣中，至安远门仗舍，然烛观之，俟启钥，则赴朝。《春明退朝录》卷中。《何氏语林》卷十一。</p></li>
<li><p><span id="宋轶五-李昉-15"></span>
太宗遇〔李〕昉亦厚，年老罢相，每曲宴，必宣赴赐坐。昉尝献诗曰：「微臣自愧头如雪，也向钧天侍玉皇。」昉诗务浅切，效白乐天体。晚年与参政李公至为唱和友，而李公诗格亦相类，今世传《二李唱和集》是也。《青箱杂记》卷一。《杨文公谈苑》。《庚溪诗话》。</p></li>
<li><p><span id="宋轶五-李昉-16"></span>
先公致政之明年，正月望夜，上御乾元门楼观灯，召公预焉。初夕乐作，酒三行，上起凭栏四顾，见灯烛士庶之盛。诏移先公近御座，别赐一榻在丞相上，上自取御尊斟酒，并亲授果饵……又目先公语侍臣曰：「李某可谓善人君子矣，侍朕二十年，两在相位，未尝有伤人害物之事，余可知也。」先公但俯伏拜谢。《先公谈录》。</p></li>
<li><p><span id="宋轶五-李昉-17"></span>
至道元年灯夕，太宗御楼，时李文正昉以司空致仕于家，上亟以安舆就其宅召至，赐坐于御榻之侧，敷对明爽，精力康劲。上亲酌御尊饮之，选殽核之精者赐焉，谓近侍曰：「昉可谓善人君子也，事朕两入中书，未尝有伤人害物之事，宜其今日所享也。」又从容语及平日藩邸唱和之事，公遽离席，历历口诵御诗几七十余篇，一句不讹。上谓曰：「何记之精耶？」公奏曰：「臣不敢妄对，臣自得谢无事，每晨起盥栉，坐于道室，焚香诵诗，每一诗日诵一徧，间或却诵道佛书。」上喜曰：「朕亦以卿诗别笥贮之，每爱卿翰墨楷秀，老来笔力在否？」公对曰：「臣素不善书，皆犬宗讷所写尔。」上即令以六品正官与之，遂除国子监丞。《玉壶清话》卷三。《宋朝事实类苑》卷六。《自警编》卷四。</p></li>
<li><p><span id="宋轶五-李昉-18"></span>
先公休致之明年，年七十一，思欲继白乐天洛中九老之会。时吏部尚书宋公琪年七十九、左谏议大夫杨公徽之年七十五、郢州刺史判左金吾卫事魏公丕年七十六、太常少卿致仕李公运年八十、水部郎中直秘阁朱公昂年七十一、庐州节度副使武公允成年七十九、太子中舍致仕张公好古年八十五、吴僧左讲经首座赞宁年七十八，并公九人，欲会于家园，合为九老之会，已形于歌咏，布在人口。适会蜀寇作乱，朝廷方议出师，繇是不成会而罢。《先公谈录》。《容斋四笔》卷十二。《齐东野语》卷二十。</p></li>
<li><p><span id="宋轶五-李昉-19"></span>
李昉再入相，以司空致仕。为诗慕白居易之浅切。所居有园林，畜五禽，皆以客为名：白鹇曰闲客，鹭曰雪客，鹤曰仙客，孔雀曰南客，鹦鹉曰陇客。昉各为诗一章，画为客图，传于好事者。又慕居易西京九老之会，得宋琪等八人，皆年七十余，时为九老会，未果而卒。《宋朝事实类苑》卷三十四。《杨文公谈苑》。《图画见闻志》卷六。</p></li>
<li><p><span id="宋轶五-李昉-20"></span>
公有第在京城北，家法尤严，凡子孙在京守官者，俸钱皆不得私用，与饶阳庄课并输宅库，月均给之，故孤遗房分皆获沾济，世所难及也。《青箱杂记》卷一。</p></li>
<li><p><span id="宋轶五-李昉-21"></span>
李司空昉，淳化中，家园牡丹一岁中有千叶者五苞，特为繁艳，李公致酒张乐，召宾客以赏之。自是，再岁内，长幼凡五丧，盖地反物之验。《杨文公谈苑》。《宋朝事实类苑》卷四十七。</p></li>
<li><p><span id="宋轶五-李昉-22"></span>
见徐铉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BE%90%E9%93%89-23">23</a>。</p></li>
<li><p><span id="宋轶五-李昉-23"></span>
〔李〕崧于故相昉为从叔，世居深州饶阳。坟墓夹道，崧在道东，谓之「东李」，昉在道西，谓之「西李」。《涑水记闻》卷十。</p></li>
</ol>
</div>
<div id="李宗谔" class="section level2" number="15.4">
<h2>
<span class="header-section-number">15.4</span> 李宗谔<a class="anchor" aria-label="anchor" href="#%E6%9D%8E%E5%AE%97%E8%B0%94"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-李宗谔-1"></span>
李翰林宗谔，其父文正公昉秉政时，避嫌远势，出入仆马与寒士无辨。一日，中路逢文正公，前驺不知其为公子也，遽呵辱之。自后每见斯人，必自隐蔽，恐其知而自愧也。《吕氏杂记》卷下。《厚德录》卷二。</p></li>
<li><p><span id="宋轶五-李宗谔-2"></span>
赏花钓鱼，三馆惟直馆预坐，校理以下赋诗而退。太宗时，李宗谔为校理，作诗云：「戴了宫花赋了诗，不容重见赭黄衣。无憀却出宫门去，还似当年下第时。」上即令赴宴，自是校理而下皆与会也。《孔氏谈苑》卷四。《坚瓠戊集》卷一。</p></li>
<li><p><span id="宋轶五-李宗谔-3"></span>
〔李〕宗谔仕至翰林学士，篇什笔札，两皆精妙。太宗朝，尝以京官带馆职赴内宴，合门拒之，宗谔献诗曰：「戴了宫花赋了诗，不容重覩赭黄衣。无聊独出金门去，恰似当年下第归。」盖宗谔尝举进士，御试下第，故诗因及之。太宗即时宣召赴坐。《青箱杂记》卷一。《国老谈苑》卷二。《尧山堂外纪》卷四十二。《宋诗纪事》卷六。</p></li>
<li><p><span id="宋轶五-李宗谔-4"></span>
咸平中，翰林李昌武宗谔初知制诰，至西掖，追故事，独无紫薇，自别野移植。闻今庭中者，院老吏相传犹是昌武手植。晏元献写赋于壁曰：「得自莘野，来从召园。有昔日之绛老，无当时之仲文；观茂悦以怀旧，指蔽以思人。」《湘山野录》卷上。</p></li>
<li><p><span id="宋轶五-李宗谔-5"></span>
寇准在中书，多召两制就第饮宴，必闭关苛留之，畏慎者甚惧。李宗谔尝于门扉下窃出，得马而走。后为修宫使，恩顾渐深。一日召至玉宸殿赐酒，宗谔坚辞以醉，且云日暮，上令中使附耳语云：「此中不须从门扉下出。」《类说》卷二十二引《金坡遗事》。</p></li>
<li><p><span id="宋轶五-李宗谔-6"></span>
见王钦若<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E9%92%A6%E8%8B%A5-27">27</a>。</p></li>
<li><p><span id="宋轶五-李宗谔-7"></span>
李宗谔，昉之子，卒年四十九，真宗甚悼之，谓宰相曰：「国朝将相家，能以身自立，不坠阀者，惟昉与曹彬家耳。」又尝谓曰：「闻卿至孝，家族颇多，长幼雍睦，朕嗣守二圣基业，亦如卿辈之保守门户也。」《宋朝事实类苑》卷二十四引《范蜀公蒙求》。</p></li>
<li><p><span id="宋轶五-李宗谔-8"></span>
李宗谔为翰林学士，家虽百口，雍睦有制。真宗尝语侍臣曰：「臣僚家法，当如宗谔。」《国老谈苑》卷二。</p></li>
<li><p><span id="宋轶五-李宗谔-9"></span>
李昉相致仕后，陪位南郊，病伤寒卒。子宗谔内翰为玉清昭应宫副使，自斋所得疾卒。宗谔子昭述右丞，祫享奏告景灵，得疾卒。三世皆死于祠祭之所。《江隣几杂志》。《玉芝堂谈荟》卷五。</p></li>
<li><p><span id="宋轶五-李宗谔-10"></span>
李密学濬与李昌武宗谔同宗同岁月，后一日而生。二人者，平生休戚舒惨，一无不同。及昌武死，濬亦后一日卒。《玉壶清话》卷四。</p></li>
</ol>
</div>
<div id="李昭述" class="section level2" number="15.5">
<h2>
<span class="header-section-number">15.5</span> 李昭述<a class="anchor" aria-label="anchor" href="#%E6%9D%8E%E6%98%AD%E8%BF%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-李昭述-1"></span>
礼部尚书李公昭述，字仲祖，宗谔子也。仁宗时，以枢密直学士陕西都转运使乞近藩，未报。无何，掘地得古铜符，文曰「许昌」。诏下，果得许。《能改斋漫录》卷十二。</p></li>
<li><p><span id="宋轶五-李昭述-2"></span>
见李宗谔<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E5%AE%97%E8%B0%94-9">9</a>。</p></li>
</ol>
</div>
<div id="李昭遘" class="section level2" number="15.6">
<h2>
<span class="header-section-number">15.6</span> 李昭遘<a class="anchor" aria-label="anchor" href="#%E6%9D%8E%E6%98%AD%E9%81%98"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-李昭遘-1"></span>
李昌武宗谔之子昭遘，十八岁锁厅及第。昭遘子杲卿、杲卿子士廉皆不逾是岁登甲科。凡三世俱曾为探花郎，亦衣冠之盛事也。《挥麈录》卷三。</li>
</ol>
</div>
<div id="吕蒙正" class="section level2" number="15.7">
<h2>
<span class="header-section-number">15.7</span> 吕蒙正<a class="anchor" aria-label="anchor" href="#%E5%90%95%E8%92%99%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-吕蒙正-1"></span>
吕文穆公父龟图与其母不相能，并文穆逐出之，羁旅于外，衣食殆不给。龙门山利涉院僧识其为贵人，延致寺中，为凿山岩为龛居之。文穆处其间九年乃出，从秋试，一举为廷试第一。……其后诸子即石龛为祠，名曰「肄业」，富韩公为作记云。《石林避暑录话》卷三。《书影》卷四。《香祖笔记》卷十。</p></li>
<li><p><span id="宋轶五-吕蒙正-2"></span>
公少时，考妣以口舌偶相戾，遂以异处。然情义内笃，交誓不复嫁娶。考后连佐边幕，妣居洛中，并留公侍焉。公每感叹，愤懑绝迹于龙门山。《名人碑传琬琰集》上卷十五。《涌幢小品》卷二十一。</p></li>
<li><p><span id="宋轶五-吕蒙正-3"></span>
吕蒙正未遇时，读书于利涉寺，随僧饭。僧乃斋后扣钟，蒙正亦有「惭媿阇黎饭后钟」之句。《坚瓠补集》卷三。</p></li>
<li><p><span id="宋轶五-吕蒙正-4"></span>
吕文穆蒙正，少年读书西京龙门利涉院，壁间题诗云：「怪得池塘春水满，夜来雷雨起南山。」状元宰相之兆，已见于此诗矣。《苕溪渔隐丛话》后集卷三十五引《东皋杂录》。</p></li>
<li><p><span id="宋轶五-吕蒙正-5"></span>
〔吕文穆公〕在龙门时，一日行伊水上，见卖瓜者，意欲得之，无钱可买，其人偶遗一枚于地，公怅然取食之。后作相，买园洛城东南，下临伊水起亭，以「噎瓜」为名，不忘贫贱之义也。《邵氏闻见录》卷七。《坚瓠乙集》卷三。《宋诗纪事》卷三。</p></li>
<li><p><span id="宋轶五-吕蒙正-6"></span>
有阴声冢者，阴雨，则冢中有歌乐之声。吕文穆因过，其冢中云：「相公来，且住歌乐。」《宋朝事实类苑》卷六十八引《赵康靖公闻见录》。</p></li>
<li><p><span id="宋轶五-吕蒙正-7"></span>
洛阳龙门，有吕文穆公读书龛。云文穆昔尝栖偃于此，初有友二人，一人则温尚书仲舒，一人忘其姓名，而三人誓不得状元不仕。及唱第，文穆状元，温已失意，然犹中甲科，遂释褐，其一人径拂袖归隐。后文穆作相，太宗问昔谁为友，文穆即以归隐者对，遽以著作郎召之，不起。故文穆罢相尹洛，作诗曰：「昔作儒生谒贡闱，今提相印出黄扉。九重鹓鹭醉中别，万里烟霄达了归。邻叟尽垂新鹤发，故人犹著旧麻衣。洛阳谩道多才子，自叹遭逢似我稀。」所谓故人，盖斥其友归隐者也。《青箱杂记》卷一。《宋朝事实类苑》卷三十五。《尧山堂外纪》卷四十三。《宋诗纪事》卷三。</p></li>
<li><p><span id="宋轶五-吕蒙正-8"></span>
吕文穆蒙正少时，尝与张文定齐贤、王章惠随、钱宣靖若水、刘龙图烨同学赋于洛人郭延卿。延卿，洛中乡先生。一日，同渡水谒道士王抱一求相，有僧应门曰：「师出矣。」众问僧：「何为师道士？」僧曰：「学术数于道士三十年矣。」众因泛问之，僧曰：「吾师切戒：术未精切，慎毋为人言。君等必欲知，明日复来叩师可也。」明日，遂见之。文穆对席，张、王次之，钱又次之，刘居下座。坐定，道士抚掌太息。众问所以，道士曰：「吾尝东至于海，西至流沙，南穷岭峤，北抵大漠，四走天下，求所谓贵人，以验吾术，了不可得，岂意今日贵人尽在座中。」众惊喜。徐曰：「吕君得解及第，无人可奉压，不过十年作宰相，十二年出判河南府，自是出将入相三十年，富贵寿考终始。张君后三十年作相，亦皆富贵寿考终始。钱君可作执政，然无百日之久。刘君有执政之名，而无执政之实。」语遍及诸弟子，而遗其师。郭君忿然，以为谬妄，曰：「坐中有许多宰相乎？」道士色不动，徐曰：「初不受馈，必欲闻之，请得徐告：后十二年，吕君出判河南府，是时君可取解。次年，虽登科，然慎不可作京官。」延卿益怒，众不自安，乃散去。久之，诏下，文穆果魁多士，而延卿不预。明年，文穆廷试第一。是所谓「得解及第，无人可压」矣。后十年作相，十二年，有留钥之命，悉如所言。延卿连蹇场屋，至是预乡荐。鹿鸣燕日，文穆命道士与席。宾散，独留二人者内阁，尽欢如平生。文穆矜叹，赋诗曰：「昔作儒生谒贡闱，今为丞相出黄扉。两朝鸳鹭醉中别，万里烟霄达了归。羽客渐垂新鹤发，故人犹着旧麻衣。洛阳漫说多才子，从昔遭逢似我稀。」道士索纸札似若复章者，乃书偈曰：「重日重月，荣华必别。笙歌前导，偃师着雪。」文穆心知其异，敬收之。其后，钱贰枢府，未百日罢；张、王先后登庸；刘守蒲中，朝廷议除执政，命未及下而卒；延卿以文穆极力推挽登第，未久改秩，后卒。无一差者。独赠文穆之偈，乃致仕薨于西京，以重阳日丧过偃师。是日，大寒微霰，笙歌乃勅葬卤簿鼓吹也。《默记》卷中。</p></li>
<li><p><span id="宋轶五-吕蒙正-9"></span>
见郭延卿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E9%83%AD%E5%BB%B6%E5%8D%BF-1">1</a>。</p></li>
<li><p><span id="宋轶五-吕蒙正-10"></span>
吕文穆公蒙正，为举人时，客于建隆观道士丁君之舍。常往西洛省亲，自冬至春方还，至板桥，逢职方刘蒙叟，相揖并辔，同入顺天门。刘因送吕之道院，至则门户扃锁如故，既发籥启户，见卧床前有物高三四尺，蒙茸合抱，其色白而黄。刘、吕惊讶，逼而视之，乃槐也。遽召道侣观之，乃槐根至室而生耳，无不叹异。是岁公登科，不十年，位至上公平章事。识者以为槐瑞焉。《新编分门古今类事》卷十五引《幕府燕闲录》。《孔氏谈苑》卷四。《类说》卷十九。《樵书》初编卷一。</p></li>
<li><p><span id="宋轶五-吕蒙正-11"></span>
〔吕蒙正〕举进士第一，为将作监丞，通判升州。初，父龟图黜其妻刘氏，并弃蒙正。刘氏誓不改适。及蒙正莅官，迎二亲，同堂异室，奉养并至，时称其孝。《名贤氏族言行类稿》卷三十六。《石林避暑录话》卷三。</p></li>
<li><p><span id="宋轶五-吕蒙正-12"></span>
吕蒙正父龟图好内宠，蒙正与母刘氏俱被出，因沦踬窘乏，或谓其尝处破窟中，自叹有「拨尽寒炉一夜灰」之句。他日相府退衙，片雪沾衣，欲斩执役人，其妻因反拨灰诗讽之。又尝有《鸱吻》诗曰：「兽头元是一团泥，做尽辛勤人不知。如今抬在青云里，忘却当初窘内时。」《尧山堂外纪》卷四十三。《坚瓠乙集》卷二。</p></li>
<li><p><span id="宋轶五-吕蒙正-13"></span>
吕文穆公未第时，薄游一县，胡大监旦方随其父宰是邑，遇吕甚薄。客有誉吕曰：「吕君工于诗，宜少加礼。」胡问诗之警句。客举一篇，其卒章云：「挑尽寒灯梦不成。」胡笑曰：「乃是一渴睡汉耳。」吕闻之，甚恨而去。明年，首中甲科，使人寄声语胡曰：「渴睡汉状元及第矣。」胡答曰：「待我明年第二人及第，输君一筹。」既而次榜亦中首选。《六一诗话》。《宋朝事实类苑》卷六十五。《孔氏谈苑》卷三。《群书类编故事》卷五。《尧山堂外纪》卷四十三。《宋稗类钞》卷四。</p></li>
<li><p><span id="宋轶五-吕蒙正-14"></span>
吕文穆公微时极贫，故有「渴睡汉」之诮。比贵盛，喜食鸡舌汤，每朝必用。一夕游花园，遥见墙角一高阜，以为山也，问左右曰：「谁为之？」对曰：「此相公所杀鸡毛耳。」吕讶曰：「吾食鸡几何，乃有此？」对曰：「鸡一舌耳，相公一汤用几许舌？食汤凡几时？」吕默然省悔，遂不复用。《坚瓠余集》卷一。</p></li>
<li><p><span id="宋轶五-吕蒙正-15"></span>
韩王普在中书，忽命吕公蒙正为参预，赵常潜觇其为事而多之，曰：「吾尝观吕公每奏事，得圣上嘉赏，未尝有喜，遇圣上抑剉，亦未尝有惧色，仍俱未尝形于言。真台辅之器也。」《丁晋公谈录》。参见吕端<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E7%AB%AF-6">6</a>。</p></li>
<li><p><span id="宋轶五-吕蒙正-16"></span>
吕蒙正相公不喜记人过。初参知政事，入朝堂，有朝士于帘内指之曰：「是小子亦参政邪？」蒙正佯为不闻而过之。其同列怒之，令诘其官位姓名，蒙正遽止之。罢朝，同列犹不能平，悔不穷问，蒙正曰：「若一知其姓名，则终身不能复忘，固不如毋知也。且不问之，何损？」时皆服其量。《涑水记闻》卷二。《东都事略》卷三十二。《宋朝事实类苑》卷十三。《宋名臣言行录》前集卷一。《厚德录》卷一。《名贤氏族言行类稿》卷三十六。《仕学规范》卷七。《自警编》卷一。《何氏语林》卷十四。</p></li>
<li><p><span id="宋轶五-吕蒙正-17"></span>
蒙正初为相时，张绅知蔡州，以赃败。有为绅营解于太宗，曰：「绅家富，不至此，特蒙正贫时有求不获，今报之尔。」太宗即复绅官，蒙正终不辨。后得其实，黜为绛州团练副使，太宗复谓曰：「张绅果有赃。」蒙正亦不辨。《东都事略》卷三十二。</p></li>
<li><p><span id="宋轶五-吕蒙正-18"></span>
吕蒙正居宰弼。一日，谏官张观忤太宗，旨送台狱。蒙正翌日不入朝，上遣使问其故，对曰：「臣为宰臣，致谏官下狱，复何面目见君上耶？」上急出观焉。《儒林公议》。</p></li>
<li><p><span id="宋轶五-吕蒙正-19"></span>
吕文穆公以宽厚为宰相，太宗尤所眷遇。有一朝士，家藏古鉴，自言能照二百里，欲因公弟献以求知。其弟伺间从容言之，公笑曰：「吾面不过楪子大，安用照二百里？」其弟遂不复敢言。闻者叹服，以谓贤于李卫公远矣。《归田录》卷二。《孔氏谈苑》卷三。《宋朝事实类苑》卷八。《宋名臣言行录》前集卷一。《东都事略》卷三十二。《名贤氏族言行类稿》卷三十六。《言行龟鉴》卷六。</p></li>
<li><p><span id="宋轶五-吕蒙正-20"></span>
公尝问诸子曰：「我为相，外议如何？」诸子云：「大人为相，四方无事，蛮夷宾服，甚善。但人言无能，为事权多为同列所争。」公曰：「我诚无能，但有一能，善用人尔。此诚宰相之事也。」公夹袋中有册子，每四方人替罢谒见，必问其有何人才。客去，随即疏之，悉分门类，或有一人而数人称之者，必贤也。朝廷求贤，取之囊中。《宋名臣言行录》前集卷一引《巵史》。《言行龟鉴》卷六。《昨非庵日纂》分载一集卷十、二集卷一。</p></li>
<li><p><span id="宋轶五-吕蒙正-21"></span>
吕中令蒙正，国朝三入中书，惟公与赵韩王尔，未尝以姻戚徼宠泽。子从简当奏补，时公为揆门相。旧制，宰相奏子，起家即授水部员外郎，加朝阶。公奏曰：「臣昔忝甲科及第，释褐止授九品京官，况天下才能，老于岩穴、不能霑寸禄者无限。今臣男从简，始离襁褓，一物不知，膺此宠命，恐罹阴谴，止乞以臣释褐日所授官补之。」固让方允，止授九品京官，自尔为制。《玉壶清话》卷三。《宋朝事实类苑》卷八。</p></li>
<li><p><span id="宋轶五-吕蒙正-22"></span>
吕蒙正自仆射乞出，得判河中府。太宗曰：「卿状元及第，朕用卿作宰相，今日可谓荣归乡里。」因有诗曰：「满朝鸳鹭醉中别，万里烟霄达了归。」太宗闻之曰：「吕蒙正似无意再来。」既而三召，方再入相。《东原录》。</p></li>
<li><p><span id="宋轶五-吕蒙正-23"></span>
文穆有大第在洛中，真宗祠汾时，尝驾幸止其厅。后人不敢复坐，间以栏楯，设御榻焉。即今张文孝公宅是也。《宋朝事实类苑》卷二十五引《倦游杂录》。《青箱杂记》卷一。</p></li>
<li><p><span id="宋轶五-吕蒙正-24"></span>
吕文穆公既致政，居于洛，今南州坊张观文宅是也。真宗祀汾阴，过洛，文穆尚能迎谒，至回銮，已病。帝为幸其宅，坐堂中，问曰：「卿诸子孰可用？」公对曰：「臣诸子皆豚犬，不足用。有姪夷简，任颍州推官，宰相才也。」帝记其语，遂至大用，文靖公也。先是富韩公之父贫甚，客文穆公门下，一日白公曰：「某儿子十许岁，欲令入书院，事廷评、太祝。」公许之。其子韩公也，文穆见之，惊曰：「此儿他日名位与吾相似。」亟令诸子同学，供给甚厚。文穆两入相，以司徒致仕，后韩公亦两入相，以司徒致仕。文穆知人之术如此。《邵氏闻见录》卷八。《宋名臣言行录》前集卷一引《闻见录》。《名贤氏族言行类稿》卷三十六。</p></li>
<li><p><span id="宋轶五-吕蒙正-25"></span>
见王曾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%8E%8B%E6%9B%BE-5">5</a>。</p></li>
<li><p><span id="宋轶五-吕蒙正-26"></span>
太宗时，宋白、贾黄中、李至、吕蒙正、苏易简五人同时拜翰林学士，承旨扈蒙赠之以诗云：「五凤齐飞入翰林。」其后吕蒙正为宰相，贾黄中、李至、苏易简皆至参知政事，宋白官至尚书，老于承旨。皆为名臣。《归田录》卷一。《孔氏谈苑》卷三。《旧闻证误》卷一。《宋朝事实类苑》卷九。《邵氏闻见录》卷六。《翰苑群书》卷下《翰苑遗事》。《古事比》卷二十。</p></li>
<li><p><span id="宋轶五-吕蒙正-27"></span>
龙首四人：吕蒙正圣功、李迪复古、王曾孝先、宋庠公序。石扬休诗：「皇朝四十三龙首，身到黄扉止四人。」《小学绀珠》卷六。</p></li>
<li><p><span id="宋轶五-吕蒙正-28"></span>
吕文穆相太宗。犹子文靖参真宗政事，相仁宗。文靖子惠穆为英宗副枢，为神宗枢使；次子正献为神宗知枢，相哲宗。正献孙舜徒为太上皇右丞。相继执七朝政，真盛事也。《挥麈录》卷二。</p></li>
</ol>
</div>
<div id="张齐贤" class="section level2" number="15.8">
<h2>
<span class="header-section-number">15.8</span> 张齐贤<a class="anchor" aria-label="anchor" href="#%E5%BC%A0%E9%BD%90%E8%B4%A4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-张齐贤-1"></span>
见郭延卿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E9%83%AD%E5%BB%B6%E5%8D%BF-1">1</a>。</p></li>
<li><p><span id="宋轶五-张齐贤-2"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-8">8</a>。</p></li>
<li><p><span id="宋轶五-张齐贤-3"></span>
张齐贤为布衣时，倜傥有大度，孤贫落魄，常舍道上逆旅。有群盗十余人，饮食于逆旅之间，居人皆惶恐窜匿。齐贤径前揖之，曰：「贱子贫困，欲就诸大夫求一醉饱，可乎？」盗喜曰：「秀才乃肯自屈，何不可者？顾吾辈麤疎，恐为秀才笑耳。」即延之坐。齐贤曰：「盗者，非龌龊儿所能为也，皆世之英雄耳。仆亦慷慨士，诸君又何间焉？」乃取大盌，满酌饮之，一举而尽，如是者三。又取肩，以指分为数段而啗之，势若狼虎。群盗视之愕眙，皆咨嗟曰：「真宰相器也。不然，何能不拘小节如此也！他日宰制天下，当念吾曹皆不得已而为盗耳，愿早自结纳。」竞以金帛遗之。齐贤皆受不让，重负而返。《涑水记闻》卷七。《青琐高议》后集卷二。《宋朝事实类苑》卷十三。《群书类编故事》卷十六。《昨非庵日纂》一集卷六。《宋稗类钞》卷四。</p></li>
<li><p><span id="宋轶五-张齐贤-4"></span>
张文定公齐贤，河南人。少为举子，贫甚，客河南尹张全义门下，饮啖兼数人。自言平时未尝饱，遇村人作愿斋方饱。尝赴斋后时，见其家悬一牛皮，取煮食之无遗。太祖幸西都，文定公献十策于马前，召至行宫，赐卫士廊飡。文定就大盘中以手取食，帝用拄斧击其首，问所言十事。文定且食且对，略无惧色，赐束帛遣之。帝归，谓太宗曰：「吾幸西都，为汝得一张齐贤，宰相也。」太宗即位，齐贤方赴廷试，帝欲其居上甲，有司置于丙科，帝不悦，有旨：一榜尽除京官通判。《邵氏闻见录》卷七。《群书类编故事》卷二十二。《宋名臣言行录》前集卷一。</p></li>
<li><p><span id="宋轶五-张齐贤-5"></span>
太祖幸西都，肆赦。张文定公齐贤时以布衣献策，太祖召至便座，令面陈其事。文定以手画地，条陈十策：一下并、汾，二富民，三封建，四敦孝，五举贤，六大学，七籍田，八选良吏，九惩奸，十恤刑。内四说称旨，文定坚执其六说皆善，太祖怒，令武士拽出。及车驾还京，语太宗曰：「我幸西都，惟得一张齐贤耳。我不欲爵之以官，异日，汝可收之，使辅汝为相也。」至太宗初即位，放进士榜，决欲置于高等，而有司偶失抡选，寘第三甲之末，太宗不悦。及注官，有旨一榜尽与京官通判。文定释褐将作监丞，通判衡州，不十年，累擢遂为相。《东轩笔录》卷一。《东都事略》卷三十二。《宋名臣言行录》前集卷一。</p></li>
<li><p><span id="宋轶五-张齐贤-6"></span>
张文定公齐贤，洛阳人，少时家贫，父死，无以葬，有河南县史某甲为办棺敛，公深德之，遂展兄事，虽贵不替。后赵普密荐齐贤于太宗，太宗未用，普具列前事，以为陛下若擢齐贤，则齐贤他日感恩过于此，太宗大悦，未几擢齐贤为相。《青箱杂记》卷二。</p></li>
<li><p><span id="宋轶五-张齐贤-7"></span>
张仆射齐贤为相，其母晋国夫人，年八十余，尚康强。太宗方眷张，时召其母入内，亲款如家人。余尝于张氏家见赐其母诗云：「往日贫儒母，年高寿太平。齐贤行孝侍，神理甚分明。」又一手诏云：「张齐贤拜相，不是今生，宿世遭逢。本性于家孝，事君忠。婆婆老福，见儿荣贵。」祖宗诚意待大臣，简质不为饰。《石林燕语》卷三。《石林避暑录话》卷三。</p></li>
<li><p><span id="宋轶五-张齐贤-8"></span>
张司空齐贤，前后治狱，全活甚众。在相位，事有涉干请，辞连李沆，而齐贤独任责。物论甚美。《厚德录》卷四。</p></li>
<li><p><span id="宋轶五-张齐贤-9"></span>
见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-50">50</a>。</p></li>
<li><p><span id="宋轶五-张齐贤-10"></span>
张齐贤真宗时为相，戚里有争分财不均者，更相诉讼。又因入宫，自理于上前，更十余断，不能服。齐贤曰：「是非台府所能决也，臣请自治之。」上许之。齐贤坐相府，召讼者曰：「汝非以彼所分财多，汝所分财少乎？」皆曰：「然。」即命各供状结实，乃召两吏趣徙其家，令甲家入乙舍，乙家入甲舍，货财皆按堵如故，分书则交易之，讼者乃止。明日奏状，上大悦，曰：「朕固知非君莫能定者。」《涑水记闻》卷七。《宋朝事实类苑》卷二十三。《宋名臣言行录》前集卷一。《东都事略》卷三十二。《名贤氏族言行类稿》卷二十五。《仕学规范》卷十八。《自警编》卷八。《言行龟鉴》卷六。《折狱龟鉴》卷八。《昨非庵日纂》一集卷十五。《宋稗类钞》卷三。</p></li>
<li><p><span id="宋轶五-张齐贤-11"></span>
张仆射齐贤，以吏部尚书知青州六年，其治安静，民颇安之。好事者或谤其居官弛慢，朝廷召还。公或语人曰：「向作宰相，幸无大过，今典一郡，乃招物议，正如监御厨三十年，临老反煮粥不了。」士大夫闻之，深罪谤者。《渑水燕谈录》卷二。《宋稗类钞》卷五。</p></li>
<li><p><span id="宋轶五-张齐贤-12"></span>
齐贤相太宗、真宗，皆以亮直重厚称，及晚娶薛氏妇，真宗不悦。一旦元会上寿，齐贤已微醺，进止失容，坐是谪安州，其麻曰：「仍复酣蒏杯觞，欹倾冠弁。」盖为是也。《青箱杂记》卷二。</p></li>
<li><p><span id="宋轶五-张齐贤-13"></span>
李文靖，贤相也，与张齐贤稍不协。齐贤竟以被酒失仪罢相，时人语曰：「李相太醒，张相太醉。」《枫窗小牍》卷上。《古谣谚》卷六十一。</p></li>
<li><p><span id="宋轶五-张齐贤-14"></span>
张文定公齐贤以右拾遗为江南转运使，一日家宴，一奴窃银器数事于怀中，文定自帘下熟视不问。尔后文定三为宰相，门下厮役往往皆得班行，而此奴竟不霑禄。奴乘间再拜而告曰：「某事相公最久，凡后于某者皆得官矣，相公独遗某何也？」因泣下不止。文定悯然语曰：「我欲不言，尔乃怨我。尔忆江南宴日，盗吾银器数事乎？我怀之三十年，不以告人，虽尔亦不知也。吾备位宰相，进退百官，志在激浊扬清，安敢以盗贼荐耶？念汝事我久，今予汝钱三百千，汝其去吾门下，自择所安，盖吾既发汝平昔之事，汝宜有愧于吾，而不可复留也。」奴震骇，泣拜而去。《东轩笔录》卷二。《厚德录》卷一。《自警编》卷四。《言行龟鉴》卷四。《贤弈编》卷一。《何氏语林》卷三。《昨非庵日纂》二集卷十。</p></li>
<li><p><span id="宋轶五-张齐贤-15"></span>
齐贤常作诗自警，兼遗子孙，虽词语质朴，而事理切当，足为规戒。其诗曰：「慎言浑不畏，忍事又何妨。国法须遵守，人非莫举扬。无私仍克己，直道更和光。此个如端的，天应降吉祥。」余尝广其意，就每句一篇，命曰《八咏警戒诗》。《青箱杂记》卷二。</p></li>
<li><p><span id="宋轶五-张齐贤-16"></span>
张司空齐贤致仕归洛，康宁富寿，先得裴晋公午桥庄，凿渠周堂，花竹照映，日与故旧乘小车觞游钓，牓于门曰：「老夫已毁裂轩冕，或公绶垂访，不敢拜见。」造一卧轝，以视田稼。醉则憇于木阴，酒醒则起。尝以诗戏示故人：「午桥今得晋公卢，花竹烟云兴有余。师亮白头心已足，四登两府九尚书。」《玉壶清话》卷三。《宋朝事实类苑》卷三十六。《诗话总龟》前集卷四十六。《唐宋分门名贤诗话》卷八。《尧山堂外纪》卷四十三。</p></li>
<li><p><span id="宋轶五-张齐贤-17"></span>
张齐贤形体魁肥，饮食兼数人……然常与王济不相能。济，刚峭之士也。其后，齐贤罢相归洛阳，买得午桥裴晋公绿野堂，营为别墅。一日，济自洛至京师，公卿间有问及齐贤午桥别墅者，济忿然曰：「昔为绿野堂，今作屠儿墓园矣。」闻者皆笑。《欧阳文忠公试笔》。</p></li>
<li><p><span id="宋轶五-张齐贤-18"></span>
张仆射齐贤体质丰大，饮食过人，尤嗜肥猪肉，每食数斤。天寿院风药黑神丸，常人所服不过一弹丸，公常以五七两为一大剂，夹以胡饼而顿食之。淳化中罢相知安州，安陆山郡，未尝识达官，见公饮不类常人，举郡惊骇。尝与宾客会食，厨吏置一金漆大桶于厅侧，窥视公所食，如其物投桶中，至暮，酒浆浸渍，涨溢满桶，郡人嗟愕，以谓享富贵者，必有异于人也。《归田录》卷一。《宋朝事实类苑》卷十。《青琐高议》后集卷二。《宋稗类钞》卷四。</p></li>
<li><p><span id="宋轶五-张齐贤-19"></span>
淳化宰相张公齐贤，布衣时尝春游嵩岳，醉卧巨石上。梦人驱群羊于前，曰：「此张相公食料羊也。」既贵，每食数斤，犹未厌饫，健啖世无比者。《清波杂志》卷八。《能改斋漫录》卷十八。</p></li>
<li><p><span id="宋轶五-张齐贤-20"></span>
见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-20">20</a>。</p></li>
</ol>
</div>
<div id="张宗诲" class="section level2" number="15.9">
<h2>
<span class="header-section-number">15.9</span> 张宗诲<a class="anchor" aria-label="anchor" href="#%E5%BC%A0%E5%AE%97%E8%AF%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-张宗诲-1"></span>
庆历中，张宗诲以秘书监致仕，居洛阳。一日，谒留守，其子庚言：「唐贺监知章以道士服归会稽，明皇赐以鉴湖。今洛中嵩、少佳景虽非朝廷所赐，大人可衣羽服优游其间，何必事请谒？」宗诲曰：「吾作白头老监枕书而眠，何必学贺老作道士服邪？」时以为名言。《渑水燕谈录》卷三。</li>
</ol>
</div>
<div id="吕-端" class="section level2" number="15.10">
<h2>
<span class="header-section-number">15.10</span> 吕　端<a class="anchor" aria-label="anchor" href="#%E5%90%95-%E7%AB%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-吕端-1"></span>
吕丞相端，本自奏荫而至崇显，盖器识远大，有公辅之才。自为司户参军，便置外厨，多延食客。能知典故，凝然不动。年五十六七，犹为太常丞，充开封府判官。时秦州杨平木场坊木筏沿程免税而至京，吕之亲旧竞托选买，吕皆从而买之。于是，入官者多拣退材植值。三司使、给事中侯陟急于富贵，于太宗前欲倾其众人。无何，吕独当之，认为己买。太宗赫怒，俾台司枷项送商于安置。灭耳后，犹签书府中旧事，怡然曰：「但将来，但将来。著枷判事，自古有之。」洎后发往商州，身体魁梧，太宗传宣，令不得骑马，只令步去。寻相座传语，且请认灾。公曰：「不是某灾，是长耳灾。」谈谐大笑如式，略不介挠。时有善算者：「吕公木在土下，宫又是方。主晚年大达，须位极人臣。此何用虑耳！」寻自商州量移汝州。上谷寇准屡奏：「吕某器识非常，人渐老矣。陛下早用之。」太宗曰：「朕知此人是人家子弟，能吃大酒肉，余何所能？」后近臣皆上言，称「吕某宜朝廷大用」。寻自太常丞、知蔡州召入，拜户部员外郎，为枢密直学士。时王二丈禹偁行诰词，略曰：「多直道以事君，每援经而奏事。」后苑赏花宴，太宗宣臣僚赋诗。吕奏曰：「臣无出身，不敢应诏。」洎为户部尚书、门下相，上谷犹为谏议大夫、参政。忽一日，未后三棒鼓，吕上马至门道里立马，候上谷多时。探上谷者曰：「参政方洗面里。」吕乃徐谓从人曰：「喂得马饱否？」其微旨如此。《丁晋公谈录》。</p></li>
<li><p><span id="宋轶五-吕端-2"></span>
相国吕公端任补阙，与一供奉官被命同往高丽。既达其国，宣朝命毕，以风信未便，在高丽将及半年。未几，风便回楫，王加等赠遗奇珍异货，盈载而归。先是，供奉者以公所得，置之船底，己之所得在公物上，虑水气见过也。公亦不问措置，委之而行。方至海心，风涛四起，舟欲倾倒，公神色自若，供奉者仓皇失图。舟子前曰：「风涛之由，以公等所载奇异，海神必惜，不欲令到中国。但少抛水中，风必止矣。」公如其言，令左右掷之。才半，风息，得达登州岸。遂开其载，则在下者，吕公之物咸在，而供奉之物居上者，略无孑遗矣。《友会谈丛》卷上。</p></li>
<li><p><span id="宋轶五-吕端-3"></span>
吕相端奉使高丽，过洋，祝之曰：「回日无虞，当以金书《维摩经》为谢。」比回，风涛辄作，遂取经沉之，闻丝竹之声，起于舟下，音韵清越，非人间比。经沉，隐隐而去。《孙公谈圃》卷上。《玉芝堂谈荟》卷十二。</p></li>
<li><p><span id="宋轶五-吕端-4"></span>
吕正惠公端使高丽，遇风涛恍恍，摧樯折舵，舟人大恐。公恬然读书，若在斋阁。时首台吕文穆蒙正，告老甚切，上宴后苑，作《钓鱼》诗独赐公，断章云：「欲饵金钩深未到，磻溪须问钓鱼人。」意以首宰属公。公和进云：「愚臣钩直难堪用，宜问濠梁结网人。」文穆得谢，果冠台席。真宗初即位，居谅暗，每见公则肃然起敬，未尝名呼，或以字呼，上对公但称「小子」。公体貌魁梧，庭陛颇峻，命梓人别为纳陛。两使外域，虏主钦重，后使虏者至，则问曰：「吕公作相未？」《玉壶清话》卷五。《宋朝事实类苑》卷七。《唐宋分门名贤诗话》卷五。《东都事略》卷三十一。《宋名臣言行录》前集卷二。《自警编》卷二。《东山谈苑》卷四。</p></li>
<li><p><span id="宋轶五-吕端-5"></span>
吕正惠端，太宗朝为参知政事，多独对便殿，语必移刻。因宴后苑，上《钓鱼诗》断句云：「欲饵金钩殊未达，磻溪须问钓鱼人。」意已属公矣。公和诗进曰：「愚臣钩直难堪用，宜用濠梁结网人。」不数日，拜平章事。《诗史》。《诗话总龟》前集卷一。《庚溪诗话》卷上。《尧山堂外纪》卷四十三。《宋诗纪事》卷一。</p></li>
<li><p><span id="宋轶五-吕端-6"></span>
晋公言，凡士大夫而居大位者，先观其器度宽厚，则无不中矣。昔赵普在中书，吕端为参政，赵尝觇其为事而多之，曰：「吾尝观吕公奏事，得圣上嘉赏，未尝喜，遇圣上抑挫，未尝惧，亦不形言，真台辅之器也。」《宋朝事实类苑》卷十三引《晋公谈录》。参见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-15">15</a>。</p></li>
<li><p><span id="宋轶五-吕端-7"></span>
太宗欲相吕正惠公，左右或曰：「吕端之为人糊涂。」帝曰：「端小事糊涂，大事不糊涂。」决意相之。《能改斋漫录》卷二。</p></li>
<li><p><span id="宋轶五-吕端-8"></span>
保安军奏获李继迁母，太宗甚喜。是时寇准为枢密副使，吕端为宰相，上独召准与之谋。准退，自宰相幕次前过不入，端使人邀入幕中，曰：「向者主上召君何为？」准曰：「议边事耳。」端曰：「陛下戒君勿分言于端乎？」准曰：「不然。」端曰：「若边鄙常事，枢密院之职，端不敢与知；若军国大计，端备位宰相，不可以莫之知也。」准以获继迁母告，端曰：「君何以处之？」准曰：「准欲斩于保安军北门之外，以戒凶逆。」端曰：「陛下以为何如？」准曰：「陛下以为然，令准之密院行文书耳。」端曰：「必若此，非计之得者也。愿君少缓其事，文书勿亟下，端将覆奏之。」即召合门吏，使奏「宰臣吕端请对」。上召入之，端见，具道准言，且曰：「昔项羽得太公，欲烹之，汉高祖曰：『愿遗我一杯羮。』夫举大事者，固不顾其亲，况继迁胡夷悖逆之人哉！且陛下今日杀继迁之母，继迁可擒乎？若不然，徒树怨雠而益坚其叛心耳。」上曰：「然则奈何？」端曰：「以臣之愚，谓宜置于延州，使善养视之，以招徕继迁，虽不能即降，终可以系其心，而母死生之命在我矣。」上抚髀称善，曰：「微卿，几误我事。」即用端策。其母后疾死于延州，继迁寻亦死，其子竟纳款请命。《涑水记闻》卷二。《宋名臣言行录》前集卷五。《东都事略》卷三十一。《宋稗类钞》卷三。</p></li>
<li><p><span id="宋轶五-吕端-9"></span>
有司岁调竹索以修河桥，其数至广。太宗曰：「渭川竹千亩，与千户侯等，自河渠之役，岁调寖广，民间竹园率皆芜废，为之奈何？」吕端曰：「芟苇亦可为索，后唐庄宗自扬留口渡河，为浮梁，用苇索。」上然之，分遣使臣诣河上刈苇为索，皆脆不可用，遂寝。当庄宗渡河，盖暂时济师也。《杨文公谈苑》。《宋朝事实类苑》卷二。</p></li>
<li><p><span id="宋轶五-吕端-10"></span>
太宗疾大渐，李太后与宣政使王继恩忌太子英明，阴与参知政事李昌龄、殿前都指挥使李继勋、知制诰胡旦谋立潞王元佐。太宗崩，太后使继恩召宰相吕端，端知有变，锁继恩于阁内，使人守之而入。太后谓曰：「宫车已宴驾，立嗣以长，顺也，今将何如？」端曰：「先帝立太子，正为今日。今始弃天下，岂可遽违先帝之命，更有异议？」乃迎太子立之。《涑水记闻》卷六。《宋名臣言行录》前集卷二。</p></li>
<li><p><span id="宋轶五-吕端-11"></span>
真宗既于大行柩前即位，垂帘引见群臣，宰相吕端于殿下平立不拜，请卷帘，升殿审视，然后降堦，率群臣拜呼万岁。《涑水记闻》卷六。《宋名臣言行录》前集卷二。《名贤氏族言行类稿》卷三十六。</p></li>
</ol>
</div>
<div id="石熙载" class="section level2" number="15.11">
<h2>
<span class="header-section-number">15.11</span> 石熙载<a class="anchor" aria-label="anchor" href="#%E7%9F%B3%E7%86%99%E8%BD%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-石熙载-1"></span>
石元懿熙载，西洛人，家贫游学，事母以孝闻。嵩阳道中遇一叟，熟视之，稽颡曰：「真太平良弼也。吾幼为唐相房玄龄检书苍头，公酷似之。」嘱之曰：「见子事契相投者，即真主也，善事之。」语讫即灭。后国初，太宗建太宁军节，公谒之，倾意投接，为掌书记。游从觞咏，情礼深厚。公长于太宗，简墨尊俎，常以兄呼之。《玉壶清话》卷三。《宋朝事实类苑》卷六。</p></li>
<li><p><span id="宋轶五-石熙载-2"></span>
见徐铉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BE%90%E9%93%89-23">23</a>。</p></li>
</ol>
</div>
<div id="李-穆" class="section level2" number="15.12">
<h2>
<span class="header-section-number">15.12</span> 李　穆<a class="anchor" aria-label="anchor" href="#%E6%9D%8E-%E7%A9%86"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-李穆-1"></span>
李穆，字孟雍，阳武人。幼沉谨，温厚好学，闻酸枣王昭素先生善《易》，往师之。昭素喜其开敏，谓人曰：「观李生材能器度，他日必为卿相。」昭素先时著《易论》三十三篇，秘不传人，至是尽以授穆，穆由是知名。……太宗即位，累迁至中书舍人。宰相卢多逊得罪，穆坐与之同年登进士第，降授司封员外郎。上惜其才，寻命之考校贡院。及御试进士，上见其颜色憔悴，怜之，复以为中书舍人，职任皆如故。寻命知开封府事，有能名，遂擢参知政事。穆性至孝，母病累年，恶暑而畏风，穆身自扶持起居，能适其志，或通夕不寐，未尝有倦惰之色。母卒，哀毁过人。朝命起复，固辞，不得已，视事，然终不饮酒食肉，未终丧而卒，年五十七。上甚惜之，谓宰相曰：「李穆，国之良臣，奄尔沦没，非穆之不幸，乃国之不幸也。」赠工部尚书。《涑水记闻》卷二。《宋朝事实类苑》卷六。</p></li>
<li><p><span id="宋轶五-李穆-2"></span>
五凤：李穆、宋白、贾黄中、吕蒙正、李至。同入翰林。扈蒙诗：「五凤齐飞入禁林。」《小学绀珠》卷六。参见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-26">26</a>。</p></li>
<li><p><span id="宋轶五-李穆-3"></span>
见卢多逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%8D%A2%E5%A4%9A%E9%80%8A-16">16</a>。</p></li>
<li><p><span id="宋轶五-李穆-4"></span>
见徐铉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BE%90%E9%93%89-23">23</a>。</p></li>
</ol>
</div>
<div id="贾黄中" class="section level2" number="15.13">
<h2>
<span class="header-section-number">15.13</span> 贾黄中<a class="anchor" aria-label="anchor" href="#%E8%B4%BE%E9%BB%84%E4%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-贾黄中-1"></span>
贾黄中乃唐造《华夷图》丞相耽四世孙，七岁举童子，开头及第。李文正昉以诗赠之：「七岁神童古所难，贾家门户有衣冠。七人科第排头上，五部经书诵舌端。见榜不知名字贵，登筵未识管弦欢。从兹稳上青霄去，万里谁能测羽翰。」后淳化中，参太宗大政。《玉壶清话》卷七。《宋朝事实类苑》卷十七。《邵氏闻见录》卷六。</p></li>
<li><p><span id="宋轶五-贾黄中-2"></span>
〔贾黄中〕性极清畏。尝知金陵，一日案行府寺，覩一隙舍扃𫔎其严，公怪之，因发钥，得宝货数十巨积，乃故国宫闱所遗之物，不隶于籍，数不可计。公亟集僚吏，启其封，悉籍之，以表上。上叹曰：「贪黩者，籍库之物尚冒禁盗，况亡国之遗物乎？」赐钱三百万，以旌其洁。事母孝，不幸年五十六先母而逝，太宗其家。既葬，其母入谢，上面抚之：「勿以诸孙及私门之窘自挠，朕常记之。」《玉壶清话》卷七。《宋朝事实类苑》卷十七。《邵氏闻见录》卷六。《仕学规范》卷六引《皇朝名臣四科事实》。《名贤氏族言行类稿》卷三十九。</p></li>
<li><p><span id="宋轶五-贾黄中-3"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-26">26</a>。</p></li>
<li><p><span id="宋轶五-贾黄中-4"></span>
见卢多逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%8D%A2%E5%A4%9A%E9%80%8A-9">9</a>。</p></li>
<li><p><span id="宋轶五-贾黄中-5"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-57">57</a>。</p></li>
<li><p><span id="宋轶五-贾黄中-6"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-59">59</a>。</p></li>
</ol>
</div>
<div id="钱若水" class="section level2" number="15.14">
<h2>
<span class="header-section-number">15.14</span> 钱若水<a class="anchor" aria-label="anchor" href="#%E9%92%B1%E8%8B%A5%E6%B0%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-钱若水-1"></span>
钱文僖公若水少时谒陈抟求相骨法，陈戒曰：「过半月请子却来。」钱如期而往，至则邀入山斋，地炉中，一老僧拥坏衲瞑目附火于炉旁，钱揖之，其僧开目微应，无遇待之礼，钱颇慊之。三人者嘿坐持久，陈发语问曰：「如何？」僧摆头曰：「无此等骨。」既而钱公先起，陈戒之曰：「子三两日却来。」钱曰：「唯。」后如期谒之。搏曰：「吾始见子神观清粹，谓子可学神仙，有升举之分，然见之未精，不敢奉许，特召此僧决之。渠言子无仙骨，但可作贵公卿尔。」钱问曰：「其僧者何人？」曰：「麻衣道者。」《湘山野录》卷下。《宋朝事实类苑》卷四十八。《新编分门古今类事》卷十。《邵氏闻见录》卷七。《宋名臣言行录》前集卷二。《群书类编故事》卷十四。《清虚杂著补阙》。《贵耳集》卷中。《齐东野语》卷五。</p></li>
<li><p><span id="宋轶五-钱若水-2"></span>
〔钱〕若水谒华山陈抟，曰：「目如点漆，黑白分明，当作神仙。」有紫衣老僧曰：「不然。他日但能富贵，急流中勇退人也。」《齐东野语》卷五引《明道杂志》。</p></li>
<li><p><span id="宋轶五-钱若水-3"></span>
〔钱〕若水谒陈希夷，曰：「子神清气一，可致神仙。」遂招白阁道者决之，乃以为不然。《齐东野语》卷五引《画墁录》。参见王曾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E7%8E%8B%E6%9B%BE-4">4</a>。</p></li>
<li><p><span id="宋轶五-钱若水-4"></span>
邓州观察使、太傅钱若水，雍容文雅，近世奇士。坚乞罢枢务，遂拜集贤殿学士。其日钱希白贺之，留坐后厅，因云：「某之此命，盖亦前定。夜来方思二十年前白阁道者之言，固不虚矣！」询之，乃曰：「某初应举，往华阴谒陈抟先生，蒙倒屣相接。坐定，数目某，欲问中辍者数四，宾主情未洽，但啜茶而退，临别执手，约后十日相访。至期，延入山斋地炉中，先有一僧拥衲，对座良久，僧熟视某而谓陈曰：『无此骨法。但能得好官，能于急流中勇退耳。』陈又云：『此人在太白山，累岁方一到耳。』某欲再求一见，终不可得。人生万事，固知不可以力取矣。」《新编分门古今类事》卷十引《洞微志》。</p></li>
<li><p><span id="宋轶五-钱若水-5"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-8">8</a>。</p></li>
<li><p><span id="宋轶五-钱若水-6"></span>
参知政事钱若水，少时读书嵩山佛寺，有一童子，日来挠之，禁之不可。其师曰：「此田家子。此寺，其家所建也。昨为衙校，家破，死亡略尽，将死，以此子见属。吾怜其功，不忍禁也。」若水曰：「然则试以经授之。」不数日，诵寺中所有经殆遍，遂去，不知所在。若水既贵，护宗室葬事，轝者若干人，将宿，常失其一，行则复在。怪而阅之，则昔之童子在焉。若水曰：「子乃在是耶！子实何人也？」对曰：「世之如我者多矣，顾公不识耳。姑置我，我将食而复见。」置之，则走入众中，不复识。《龙川别志》卷下。</p></li>
<li><p><span id="宋轶五-钱若水-7"></span>
钱若水为同州推官……有富民家小女奴逃亡，不知所之，奴父母讼于州，命录事参军鞫之。录事尝贷钱于富民，不获，乃劾富民父子数人共杀女奴，弃尸水中，遂失其尸。或为元谋，或从而加功，罪皆应死。富民不胜榜楚，自诬服。具上，州官审覆，无反异，皆以为得实。若水独疑之，留其狱，数日不决。录事诣若水厅事，诟之曰：「若受富民钱，欲出其死罪邪？」若水笑谢曰：「今数人当死，岂可不少留熟观其狱词邪？」留之且旬日，知州屡趣之，不得，上下皆怪之。若水一旦诣州，屏人言曰：「若水所以留其狱者，密使人访求女奴，今得之矣。」知州惊曰：「安在？」若水因密使人送女奴于知州所。知州乃垂帘引女</p></li>
</ol>
<p>奴父母问曰：「汝今见汝女，识之乎？」对曰：「安有不识也？」因从帘中推出示之，父母泣曰：「是也。」乃引富民父子，悉破械纵之。其人号泣不肯去，曰：「微使君之赐，则某灭族矣！」知州曰：「推官之赐也，非我也。」其人趣诣若水厅事，若水闭门拒之，曰：「知州自求得之，我何与焉？」其人不得入，绕垣而哭，倾家赀以饭僧，为若水祈福。知州以若水雪冤死者数人，欲为之奏论其功，若水固辞，曰：「若水但求狱事正，人不冤死耳，论功非其本心也。且朝廷若以此为若水功，当置录事于何地邪？」知州叹服曰：「如此尤不可及矣。」录事诣若水叩头愧谢，若水曰：「狱情难知，偶有过误，何谢也？」于是远近翕然称之。未几，太宗闻之，骤加进擢，自幕职半岁中为知制诰。《涑水记闻》卷二。《东斋记事》辑遗。《宋朝事实类苑》卷二十二。《宋名臣言行录》前集卷二。《东都事略》卷三十五。《厚德录》卷一。《乐善录》卷六。《棠阴比事》。《名贤氏族言行类稿》卷十七。《仕学规范》卷三十。《自警编》卷八。《折狱龟鉴》卷二。《何氏语林》卷六。《昨非庵日纂》一集卷一。《宋稗类钞》卷一。</p>
<ol start="8" style="list-style-type: decimal">
<li><p><span id="宋轶五-钱若水-8"></span>
钱若水为学士，一日，太宗自作祝辞，久而不成，令左左持诣翰院中，命即草之。若水对使者撰成，其首句云：「上帝之休，虽眇躬是荷；下民之命，乃明神所司。」上喜曰：「朕阁笔思久之矣，不能措辞。」尤激赏其才美。《杨文公谈苑》。《宋朝事实类苑》卷四。</p></li>
<li><p><span id="宋轶五-钱若水-9"></span>
钱若水为学士，太宗礼遇殊厚，尝草赐赵保忠诏云：「不斩继迁，存狡兔之三穴；潜疑光嗣，持首鼠之两端。」太宗览之甚悦，谓若水曰：「此四句正道著我意。」又与赵保忠诏有「既除手足之亲，已失辅车之势」，其辞甚美，太宗御笔批其后云：「依此诏本，极好。」至今其子延年宝藏之。《宋朝事实类苑》卷四十。</p></li>
<li><p><span id="宋轶五-钱若水-10"></span>
李继隆与转运使卢之翰有隙，欲陷之罪，乃檄转运司，期八月出塞，令办刍粟。转运司调发方集，继隆复为檄言：「据阴阳人状，国家八月不利出师，当更取十月。」转运司遂散刍粟。既而复为檄云：「得保塞胡侦候状，言贼且入塞，当以时进军，刍粟即日取办。」是时，民输挽者适散，仓卒不可复集，继隆遂奏转运司乏军兴。太宗大怒，立召中使一人，付三函，令乘驿骑取转运使卢之翰、窦玭及某人首。丞相吕端、枢密使柴禹锡皆不敢言，惟枢密副使钱若水争之，请先推验，有状然后行法。上大怒，拂衣起入禁中。二府皆罢，若水独留廷中不去。上既食，久之，使人侦视廷中有何人，报云：「有细瘦而长者，尚立焉。」上出诘之，曰：「尔以同州推官再期为枢密副使，朕所以擢任尔者，以尔为贤，尔乃不才如是邪？尚留此安俟？」对曰：「陛下不知臣无状，使得待罪二府，臣当竭其愚虑，不避死亡，补益陛下，以报厚恩。李继隆外戚，贵重莫比，今陛下据其一幅奏书，诛三转运使，虽有罪，天下何由知之？鞫騐事状明白，乃加诛，亦何晚焉？献可替否，死以守之，臣之常分。臣未获死，固不敢退。」上意解，乃召吕端等，奏请如若水议，先令责状，许之，三人皆黜为行军副使。既而虏欲入塞事皆虚诞，继隆坐罢招讨，知秦州。《涑水记闻》卷二。《宋朝事实类苑》卷十七。《宋名臣言行录》前集卷二。</p></li>
<li><p><span id="宋轶五-钱若水-11"></span>
至道初，吕蒙正罢相，以仆射奉朝请，上谓左右曰：「人臣当思竭节以保富贵。吕蒙正前日布衣，朕擢为辅相，今退在班列寂寞，想其目穿望复位矣。」刘昌言曰：「蒙正虽骤登显贵，然其风望不为忝冒。仆射师长百僚，资望崇重，非寂寞之地，且亦不闻蒙正之郁悒也。况今岩穴高士，不求荣达者甚多，惟若臣辈，苟且官禄，不足以自重耳。」上默然。又尝言：「士大夫遭时得位，富贵显荣，岂得不竭诚以报国乎？」钱若水言：「高尚之人，固不以名位为光宠，忠正之士，亦不以穷达易志操，其或以爵禄恩遇之故而効忠于上，此中人以下者之所为也。」上然之。及刘昌言罢，上问赵镕等曰：「频见昌言否？」镕等曰：「屡见之。」上曰：「涕泣否？」曰：「与臣等谈，多至流涕。」上曰：「大率如此，当在位之时，不能悉心补职，一旦斥去，即汍澜涕泗。」若水曰：「昌言实未尝涕泣，镕等迎合上意耳。」若水因自念，上待辅臣如此，盖未尝有秉节高迈、不贪名势、能全进退之道，以感动人主，遂贻上之轻鄙。将以满岁移疾，遂草章求解职，会晏驾，不果上。及今上之初年，再表逊位，乃得请。《杨文公谈苑》。《宋名臣言行录》前集卷二。《西园闻见录》卷二十。</p></li>
<li><p><span id="宋轶五-钱若水-12"></span>
钱公若水为枢密副使时，吕相端罢，太宗明日谓辅臣曰：「闻吕端命下哭泣不已。」钱公厉声曰：「安有此？」退谓诸公曰：「我辈眷恋爵禄，上见薄如此。」遂力请罢。《旧闻证误》卷一引《闻见近录》。</p></li>
<li><p><span id="宋轶五-钱若水-13"></span>
王曾罢相，章圣谕近臣曰：「曾廷辞既退矣，逡巡却立，恋冀复用。」众皆唯唯，若水挺身对曰：「王曾以道去国，未见有持禄意，陛下料人何薄耶？顾臣等弃此如土芥耳！」愤而出，即日毁裂冠带，被道士服，佯狂归嵩山。上大骇，累召之，不起，以终其身。《涧泉日记》卷上。</p></li>
<li><p><span id="宋轶五-钱若水-14"></span>
钱文僖若水尝率众过河，号令军伍，分布行列，悉有规节，深为武将所伏。上知之，谓左右曰：「朕尝见儒人谈兵，不过讲之于樽俎砚席之间，于文字则引孙、吴，述形势皆闲暇清论可也，责之于用，则临事罕见有成效者。今若水亦儒人，晓武可嘉也。」时北戎犹扰，上密以手劄访之，公奏曰：「制边灭戎之策无他，臣闻唐室三百年，而魏博一镇屯戍甚少，不及今日之盛，犬戎未尝侵境。盖幽、蓟为唐北门，命帅屯兵以镇之，稍有侵轶，则呼噏应敌。」时言者请城绥州，积兵以御党项，诏公自魏乘传疾往按，至则乞罢，时论韪之。上尝谓左右曰：「朕观若水风骨秀迈，神仙资格，苟用之，则才力有余。朕止疑其寿部促隘，果至大用，恐愈迫之。」其后果夭。《玉壶清话》卷七。《宋朝事实类苑》卷十。</p></li>
<li><p><span id="宋轶五-钱若水-15"></span>
近世授观察使者不带金鱼袋。初，名臣钱若水拜观察使，佩鱼自若，人皆疑而问之。若水倦于酬辩，录唐故事一番在袖中，人问者，辄示之。《宋景文公笔记》上。</p></li>
<li><p><span id="宋轶五-钱若水-16"></span>
钱若水因撰《昭应宫碑》成，赐之玉带，上令服之而谢，三日而止。至今被赐者，合门以为例。《清虚杂著补阙》。</p></li>
</ol>
</div>
<div id="苏-协" class="section level2" number="15.15">
<h2>
<span class="header-section-number">15.15</span> 苏　协<a class="anchor" aria-label="anchor" href="#%E8%8B%8F-%E5%8D%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-苏协-1"></span>
伪蜀子城西南隅，有道士开卜肆，言人之生平休咎，皆如目覩。伪蜀广政中，进士苏协、杜希言同往访之，道士谓苏曰：「秀才明年必成名。」苏未甚信之。道士曰：「成固定矣，兼生贵子。」时内馈方孕逼期，因是积以为验。……明年春，苏于制诰贾舍人下及第……过杏园醼，生一子，即易简也。《茅亭客话》卷二。</p></li>
<li><p><span id="宋轶五-苏协-2"></span>
苏易简父协，蜀中举进士，性滑稽。易简任翰林学士，协为京府掾，时亲王为尹。每朔旦，父子冠带晨起，协诣府，易简入禁中。协笑谓人曰：「父参其子，子朝其父，斯事亦倒置矣。」初，协为汝州司户，易简通判苏州，书与易简曰：「吾在汝，汝在吴，吾思汝，汝知之乎？」《杨文公谈苑》。《宋朝事实类苑》卷六十三。</p></li>
</ol>
</div>
<div id="苏易简" class="section level2" number="15.16">
<h2>
<span class="header-section-number">15.16</span> 苏易简<a class="anchor" aria-label="anchor" href="#%E8%8B%8F%E6%98%93%E7%AE%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-苏易简-1"></span>
毕景儒《幕府燕闲录》载：「苏易简初及第时，与母书，自称岷岷。」亦小名也。《老学庵笔记》卷五。《词林纪事》卷三。</p></li>
<li><p><span id="宋轶五-苏易简-2"></span>
苏参政易简取开封府解，时宋尚书白为试官，是岁状头登第。后十年，白为翰林学士，易简亦继召入，故易简赠白诗云：「天子昔取士，先俾分嗤妍。济济俊兼秀，师师麟与鸾。小子最承知，同辈寻改观。甲第叨荐名，高飞便凌烟。遂使拜扆坐，果得超神仙。迄今才七岁，相接乘华轩。」《蔡宽夫诗话》。《苕溪渔隐丛话》后集卷二十一。《宋诗纪事》卷三。</p></li>
<li><p><span id="宋轶五-苏易简-3"></span>
苏参政易简登科时，宋尚书白为南省主文。后七年，宋为翰林学士承旨，而苏相继入院，同为学士。宋尝赠诗云：「昔日曾为尺木阶，今朝真是青云友。」《石林燕语》卷八。《翰苑群书》卷下《翰苑遗事》。</p></li>
<li><p><span id="宋轶五-苏易简-4"></span>
苏易简为学士，最被恩遇。初与贾黄中、李沆同时上擢，黄中、沆参知政事，以易简为中书舍人，充承旨，并赐白金三千两，谕旨曰：「朕之待卿，非必执政而为重矣。」上作五七言诗各一首赐之，为真、草、行三体，刻于石。又飞白书「玉堂之署」四字以赐本院，今龛于堂南门之上。易简以御三体书石本，分遗秘书监李至及从祖修撰江陵公洎梁周翰，知制诰柴成务、吕祐之、钱若水、王旦，直秘阁潘慎修，翰林侍书王著，侍读吕文仲等凡十五人。及召至等宴于翰林，以观神笔之迹，上遣内司供拟坐客，各赋诗。宰相李昉等亦以诗贻易简，易简悉以奏御。上谓昉等曰：「易简以卿等诗来上，有以见儒墨之盛，而学士之光也，可别录一本进入。」以其本赐易简。《杨文公谈苑》。《宋朝事实类苑》卷六。</p></li>
<li><p><span id="宋轶五-苏易简-5"></span>
太宗时，苏易简为学士，上尝语曰：「『玉堂』之设，但虚传其说，终未有正名。」乃以红罗，飞白「玉堂之署」四字赐之。易简即扃𫔎置堂上。每学士上事，始得一开视。《石林燕语》卷七、卷五。《香祖笔记》卷一。《尧山堂外纪》卷四十三。</p></li>
<li><p><span id="宋轶五-苏易简-6"></span>
苏易简在翰林，太宗一日召对，赐酒，甚欢畅，曰：「君臣千载遇。」苏应声曰：「忠孝一生心。」太宗大悦，以所御金器尽席赐之。《诗话总龟》前集卷一引《掇遗》。《国老谈苑》卷二。《尧山堂外纪》卷四十一。《历代吟谱》卷三十三。《宋诗纪事》卷三。《词林纪事》卷三。参见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-45">45</a>。</p></li>
<li><p><span id="宋轶五-苏易简-7"></span>
苏翰林易简一日直禁林，得江南徐邈所造欹器，遂以水试于玉堂。一小珰传宣于公，见之不识其名，因密奏。既晓，太宗召对，问曰：「卿所玩者，得非欹器乎？」公奏曰：「然。」亟取进之于便坐，上亲试之以水，或增损一丝许，器则随欹，合其中，则凝然不摇。上叹曰：「真圣人切诫之器也。」公奏曰：「愿陛下执大宝器，持盈守成，皆如此器，则王者之业，可与天地同矣。」上徐笑谓公曰：「若腹之容酒，得此器以节，安有沉湎之过耶？」盖公嗜饮过中，故托此以规之。易简泣谢慙佩，上亲撰《欹器铭》及草书诫酒诗以赐焉。《玉壶清话》卷一。《宋朝事实类苑》卷六。《名贤氏族言行类稿》卷七。</p></li>
<li><p><span id="宋轶五-苏易简-8"></span>
太宗尝夜幸玉堂。苏易简为学士，已寝，遽起，无烛具衣冠。宫嫔自窗格引烛入照之。《翰苑群书》卷下《翰苑遗事》。《尧山堂外纪》卷四十三。《宋稗类钞》卷一。</p></li>
<li><p><span id="宋轶五-苏易简-9"></span>
太宗命苏易简评讲《文中子》，中有杨素遗子《食经》「羮黎含糗」之句，上因问曰：「食品称珍，何物为最？」易简对曰：「臣闻物无定味，适口者珍，臣止知虀汁为美。」太宗笑问其故，曰：「臣忆一夕寒甚，拥炉火乘兴痛饮，大醉就寝，四鼓始醒，以重衾所拥，咽吻燥渴。时中庭月明，残雪中覆一虀盌，不暇呼僮，披衣掬雪以盥手，满引数缶，连沃渴肺，咀虀数根，灿然金脃。臣此时自谓上界仙厨，鸾脯凤腊，殆恐不及。屡欲作《冰壶先生传》纪其事，因循未暇也。」太宗笑而然之。《玉壶清话》卷五。《宋朝事实类苑》卷十五。《娱书堂诗话》卷下。《群书类编故事》卷二十二。</p></li>
<li><p><span id="宋轶五-苏易简-10"></span>
苏易简为学士承旨日，太宗亲书宋玉《大言赋》赐之。易简因效玉，亦作《大言赋》以献，曰：「皇帝书白龙牋，作《大言赋》，赐玉堂易简。御笔煌煌，雄辞洋洋，瓌玮博达，不可备详。诏易简升殿，躬指其理，叹宋玉之奇怪也。因伏而奏言，恨宋玉不与陛下同时。帝曰：『噫，何代无人焉，卿为朕言之。』易简曰：『圣人兴兮告成功，登昆仑兮展升中，地为席兮飨祖宗，天起籁兮调笙镛。日乌月兔，曜文明也。参旗井钺，严武卫也。执北斗兮，奠玄酒也。削西华兮，为石也。迅雷三发，出神呼也。流电三激，爟火举也。礼册献兮淳风还，君百拜兮天神欢，四时一周兮万八千年。泰山夷兮溟海干，圆盖空兮方舆穿，君王之寿兮无穷焉。』」殿上皆呼万岁，上览之大喜，又作《大言赋铭》四句以褒之，易简刻石于院内之北壁。《杨文公谈苑》。《宋朝事实类苑》卷三十九。</p></li>
<li><p><span id="宋轶五-苏易简-11"></span>
见张洎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B4%8E-7">7</a>。</p></li>
<li><p><span id="宋轶五-苏易简-12"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-6">6</a>。</p></li>
<li><p><span id="宋轶五-苏易简-13"></span>
玉堂北壁旧有董羽画水二堵，笔力遒劲，势若摇动，其下一二尺颇有两坏处。苏易简为学士，尤爱重之，苏适受诏知举，将入南宫，嘱于同院韩丕，使召名笔完葺之。苏既去，韩乃呼工之赤白者，圬墁其半，而用朱画栏槛以承之。苏出见之，怅恨累日。《图画见闻志》卷六。</p></li>
<li><p><span id="宋轶五-苏易简-14"></span>
苏内翰易简在禁林八年，宠待之优，敻出夷等。李相沆入玉堂后于苏，一旦先除参政，以公为承旨，赉与参政等。苏不甚悦，上谓公曰：「朕欲正旧典，先合用卿，即正台宰，然庶欲令卿延厚寿基，稔育闻望，乃先用沆，卿宜无慊。」盖知其龄促也。公以母老，急于进用，因干明圣节，进《内道场醮步虚》十首，中有「玉堂臣老非仙骨，犹在丹台望泰阶。」上悉其意，俾参大政，未几卒，年三十九。上嗟悼，为之雪涕，赐挽词，断云：「时向玉堂寻旧迹，八花砖上日空长。」《玉壶清话》卷八。《宋朝事实类苑》卷六。《云谷杂记》卷三。</p></li>
<li><p><span id="宋轶五-苏易简-15"></span>
苏易简晚年急于进用，因召见，颇攻中书之短，遂参大政。《倦游杂录》。</p></li>
<li><p><span id="宋轶五-苏易简-16"></span>
易简之执政也，太宗召其母薛氏入禁中，赐宝冠霞帔，命坐，问曰：「何以教子？」对曰：「幼则束以礼义，长则训以《诗》、《书》。」太宗叹曰：「孟母也。」赐白金千两。《名贤氏族言行类稿》卷七。</p></li>
<li><p><span id="宋轶五-苏易简-17"></span>
苏易简特受太宗顾遇，在翰林恩礼尤渥，其子作《续翰林志》，叙之详矣。然性特躁进。罢参政，为礼部侍郎、知邓州，才逾壮岁，而其心郁悒，有不胜闲冷之叹。邓州有老僧，独处郊寺，苏赠诗曰：「憔悴贰卿三十六，与师气味不争多。」又移书于旧友曰：「退位菩萨难做。」竟不登强仕而卒。《东轩笔录》卷二。《读书镜》卷三。</p></li>
<li><p><span id="宋轶五-苏易简-18"></span>
苏内翰易简罢参政为礼部侍郎知邓州日，年未及强仕，而其心悒郁，有不胜闲冷之叹。邓州有一老僧，独处郊寺，颇通儒典，亦时时为诗，有可观者。苏公赠诗曰：「憔悴二卿三十六，与师气味不争多。」未几而卒。《云斋广录》卷二。《尧山堂外纪》卷四十三。《宋稗类钞》卷二。</p></li>
<li><p><span id="宋轶五-苏易简-19"></span>
苏易简嗜酒，御笔戒之云：「卿若复杯，朕有何虑？」易简承诏断酒，已而复饮，上亦不责。及参大政，见上不复叙待，但严颜色、责吏事而已。故易简诗什之中多思禁林。《类说》卷二十二引《金坡遗事》。</p></li>
<li><p><span id="宋轶五-苏易简-20"></span>
易简性嗜酒，太宗尝以诗戒之。在翰林入直虽不敢饮，在私第未尝不醉。及其死，太宗曰：「易简果以酒败，可惜也。」《名贤氏族言行类稿》卷七。</p></li>
</ol>
</div>
<div id="郭-贽" class="section level2" number="15.17">
<h2>
<span class="header-section-number">15.17</span> 郭　贽<a class="anchor" aria-label="anchor" href="#%E9%83%AD-%E8%B4%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-郭贽-1"></span>
〔郭〕贽初为布衣时，肄业京师皇建院。一日方与僧对弈，外传南衙大王至，以太宗龙潜日，尝判开封府，故有南衙之称。忘收棋局，太宗从容问所与棋者，僧以郭对。太宗命召至，郭不敢隐，即前拜谒。太宗见郭进趋详雅，襟度朴远，属意再三。因询其行卷，适有诗轴在案间，即取以跪呈。首篇有《观草书》诗云：「高低草木芽争发，多少龙蛇眼未开。」太宗大加称赏，盖有合圣意者。即载以后乘归府第，命章圣出拜之。不阅月而太宗登极，遂以随龙恩命官。尔后誊遇益隆，不十数年位登公辅。《春渚纪闻》卷七。</p></li>
<li><p><span id="宋轶五-郭贽-2"></span>
郭仲仪贽，真宗在藩，为皇子侍读。太宗幸东宫，御制《戒子篇》，命贽注解，且令委曲讲论。真宗每以纯厚长者遇之，在储宫作诗赠之，略曰：「该明圣典通今古，发启冲年晓典常。」后参大政，因论事朴直，上意不悦，后坐入对之际，宿酲未解，左迁荆南。因终身戒酒，至卒不饮，早暮饵药亦斥之，其节刚若是矣。《玉壶清话》卷五。</p></li>
<li><p><span id="宋轶五-郭贽-3"></span>
见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-11">11</a>。</p></li>
<li><p><span id="宋轶五-郭贽-4"></span>
〔郭贽〕知荆南府，属久旱，方盛陈祷雨之具。贽至，悉投之江，不数日，大雨。《名贤氏族言行类稿》卷五十一。</p></li>
</ol>
</div>
<div id="辛仲甫" class="section level2" number="15.18">
<h2>
<span class="header-section-number">15.18</span> 辛仲甫<a class="anchor" aria-label="anchor" href="#%E8%BE%9B%E4%BB%B2%E7%94%AB"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-辛仲甫-1"></span>
太祖问赵韩王：「儒臣中有武勇兼济者何人？」赵以辛仲甫为对，曰：「仲甫才勇有文，顷从事于郭崇，教其射法，后崇反师之。赡辨宏博，纵横可用。」遂召见。时太祖方以武臣戡定寰宇，更不暇他试，便令武库以乌漆新劲弓令射。仲甫轻挽即圆，破的而中。又取坚铠令之，若被单衣。太祖大称爱。仲甫奏曰：「臣不幸本学先王之道，愿致陛下于尧、舜之上，臣虽遇昌时，陛下止以武夫之艺试臣，一弧一矢，其谁不能？」上慰之曰：「果有奇节，用卿非晚。」后敭历险易，雍熙三年参大政。公尝为起居舍人，使契丹，虏主曰：「中朝党进者，真骁将也。如进辈有几？」虏所以固矜者，谓进本虏族，中国无之。公亟对：「若进辈鹰犬驽材尔，行伍中若进者，不可胜数。」虏主少沮，意欲执之，辛曰：「两国以诚讲好，今渝约见留，臣有死而已。尝笑李陵辈苟生甘耻于羊酪之域，无足取也。」契丹因厚修礼遣送之，度其志必不可夺也。《玉壶清话》卷一。《宋朝事实类苑》卷五十四。</li>
</ol>
</div>
<div id="李-至" class="section level2" number="15.19">
<h2>
<span class="header-section-number">15.19</span> 李　至<a class="anchor" aria-label="anchor" href="#%E6%9D%8E-%E8%87%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-李至-1"></span>
李南阳至尝作《亢宫赋》，其序略曰：「予少多疾，羸不胜衣。庚寅岁冬夕，忽梦游一道宫，金碧明焕，一巨殿，一宝床岿然于中。一金龙蟠踞于床之上，碧髯金鬣，光射天地。旁有绿衣道士，转眄若嵓电，谓余曰：『此亢宿之宫也。大象无停轮，宜速拜之，汝将事此龙，积疾亦消。』予将拜，龙辄先拜至。」至道初，太宗立真宗为皇太子，命公与李沆相竝为宾客。太宗戒真皇曰：「二臣皆宿儒重德，不可轻待，吾选正人辅导于汝，宗基国本，吾无虑矣。」真宗恭禀皇训，见必先拜，符亢宫之兆也。《玉壶清话》卷一。《宋朝事实类苑》卷四十七。</p></li>
<li><p><span id="宋轶五-李至-2"></span>
至道二年重阳，皇太子、诸王宴琼林苑，教坊以夫子为戏者，宾客李至言于东朝，曰：「唐大和中，乐府以此为戏，文宗遽令止之，笞伶人以惩其无礼。鲁哀公以儒为戏尚不可，况敢及先圣乎？」东朝惊叹，言于上而禁止之，此戏遂绝。《杨文公谈苑》。《宋朝事实类苑》卷十七。</p></li>
<li><p><span id="宋轶五-李至-3"></span>
太宗将亲攻范阳，李南阳至参大政，以二策抗疏为奏：「愿陛下选将帅中威武有谋、敦庞多福、克荷功名者，授宸算，付锐兵，俾往征之，大驾不出京毂，恭守宗祧，慰抚黔庶，示敌人以闲暇，策之上也。大名，河朔之咽喉，或𫏐驻清跸，扬天威以壮军声，策之中也。若其边霜朔雨，朝尘夕埃，飜龙凤于旗常，拥貔貅于銮辂，劳侵黼扆，士失耕农，非愚臣所知也。」疏既入，继以目疾求退，士论嘉之。《玉壶清话》卷一。《宋朝事实类苑》卷十七。</p></li>
<li><p><span id="宋轶五-李至-4"></span>
李至为参知政事，今上初即位，朝士韩见素、彭绘、淳于雍等数人，连乞致仕。上颇讶之，谓宰相曰：「绅中多求退迹，何也？」至对曰：「退迹者几何人？躁进者盖甚众矣。」上默然。后或引疾者，皆遂其请，亦仁者之言也。《杨文公谈苑》。《宋朝事实类苑》卷十五。</p></li>
<li><p><span id="宋轶五-李至-5"></span>
见徐铉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BE%90%E9%93%89-23">23</a>。</p></li>
<li><p><span id="宋轶五-李至-6"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-26">26</a>。</p></li>
<li><p><span id="宋轶五-李至-7"></span>
见李昉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E6%98%89-15">15</a>。</p></li>
</ol>
</div>
<div id="王-沔" class="section level2" number="15.20">
<h2>
<span class="header-section-number">15.20</span> 王　沔<a class="anchor" aria-label="anchor" href="#%E7%8E%8B-%E6%B2%94"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-王沔-1"></span>
王沔，字楚望，端拱初参大政，敏于裁断。时赵韩王罢政出洛，吕文穆公蒙正宽厚，自任中书，多决于沔。旧例，丞相待漏于庐，燃巨烛尺尽始晓，将入朝，尚有留桉遣决未尽。沔当漏舍，止燃数寸，事都讫，犹徘徊笑谈方晓。上每试举人，多令公读试卷。素善读书，纵文格下者，能抑扬高下，迎其辞而读之，听者无厌，经读者高选。举子当纳卷，祝之曰：「得王楚望读之，幸也。」《玉壶清话》卷八。《宋朝事实类苑》卷八。《齐东野语》卷二十。</p></li>
<li><p><span id="宋轶五-王沔-2"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-48">48</a>。</p></li>
</ol>
</div>
<div id="温仲舒" class="section level2" number="15.21">
<h2>
<span class="header-section-number">15.21</span> 温仲舒<a class="anchor" aria-label="anchor" href="#%E6%B8%A9%E4%BB%B2%E8%88%92"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-温仲舒-1"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-7">7</a>。</p></li>
<li><p><span id="宋轶五-温仲舒-2"></span>
见李沆<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E6%9D%8E%E6%B2%86-12">12</a>。</p></li>
<li><p><span id="宋轶五-温仲舒-3"></span>
见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-25">25</a>。</p></li>
</ol>
</div>
<div id="陈-恕" class="section level2" number="15.22">
<h2>
<span class="header-section-number">15.22</span> 陈　恕<a class="anchor" aria-label="anchor" href="#%E9%99%88-%E6%81%95"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-陈恕-1"></span>
陈恕长于心计，为盐铁使，厘宿弊，大兴利益。太宗深器之，尝御笔题殿柱曰：「真盐铁陈恕。」《国老谈苑》卷二。《绀珠集》卷十二。《类说》卷五十二。</p></li>
<li><p><span id="宋轶五-陈恕-2"></span>
陈晋公为三司使，将立茶法，召茶商数十人，俾各条利害，晋公阅之，第为三等，语副使宋太初曰：「吾观上等之说，取利太深，此可行于商贾而不可行于朝廷。下等固灭裂无取。惟取中等之说，公私皆济，吾裁损之，可以经久。」于是为三说法，行之数年，货财流通，公用足而民富实。世言三司使之才，以陈公为称首。《东轩笔录》卷十二。</p></li>
<li><p><span id="宋轶五-陈恕-3"></span>
太宗任陈恕为三司使，心笇详给。人有言茗榷遗利欲更法者，上以问恕，恕言：「国家用度无所窘匮，恐此法一摇，则三十年不可再定。」上怒，起入禁中，恕不敢退，久之复坐，方可其议。后马元方主计，遂前法。迄今三十余年，是非纷然无所归准，如其言焉。《儒林公议》。</p></li>
<li><p><span id="宋轶五-陈恕-4"></span>
尚书左丞陈公恕峭直自公，性靡阿顺，总领计司，多历年所。每便坐奏事，太宗皇帝或未深察，必形诮让，公敛裾踧踖，退至殿壁，负墙而立，若无所容。俟上意稍解，复进，悫执前奏，终不改易，或至三四。上察其忠亮，多从其议，当时言称者，公为之首。《王文正公笔录》。《宋朝事实类苑》卷十六。</p></li>
<li><p><span id="宋轶五-陈恕-5"></span>
陈恕为三司使，真宗命具中外钱谷大数以闻，恕诺而不进。久之，上屡趣之，恕终不进。上命执政诘之，恕曰：「天子富于春秋，若知府库之充羡，恐生侈心，是以不敢进。」上闻而善之。《涑水记闻》卷六。《宋名臣言行录》前集卷三。</p></li>
<li><p><span id="宋轶五-陈恕-6"></span>
陈晋公恕自升朝入三司为判官，既而为盐铁使，又为总计使，洎罢参政，复为三司使，首尾十八年，精于吏事，朝廷藉其才。晚年多病，乞解利权，真宗谕曰：「卿求一人可代者，听卿去。」是时寇莱公罢枢密副使归班，晋公即荐以自代。真宗用莱公为三司使，而晋公为集贤殿学士判院事。莱公入省，检寻晋公前后沿革创立事件，类为方册，及以所出榜示，别用新板题扁，躬至其第，请晋公判押。晋公亦不让，一一与押字既，而莱公拜于庭下而去，自是计使无不循其旧贯。《东轩笔录》卷二。</p></li>
<li><p><span id="宋轶五-陈恕-7"></span>
陈恕领春官，以王文正为举首，岁中，拔剑子仪于常选，自云：「吾得二俊，名世才也。是不媿于知人。」杨文公以为然，谓王扬休山立，宗庙器也。《后山谈丛》卷五。</p></li>
<li><p><span id="宋轶五-陈恕-8"></span>
王克正仕江南，历贵官，归本朝，直舍人院。及死，无子，其家修佛事为道场，唯一女十余岁，缞绖跪捧手炉于像前。会陈抟入吊，出语人曰：「王氏女，吾虽不见其面，但观其捧炉，手相甚贵。若是男子，当白衣入翰林；女子，嫁即为国夫人矣。」后数年，陈晋公恕为参知政事，一日，便殿奏事，太宗从容问曰：「卿娶谁氏？有几子？」晋公对曰：「臣无妻，今有二子。」太宗曰：「王克正，江南旧族，身后唯一女，颇闻令淑，朕甚念之，卿可作配。」晋公辞以年高，不愿娶。太宗敦谕再三，晋公不敢辞，遂纳为室。不数日，封郡夫人，如陈之相也。《东轩笔录》卷二。《宋朝事实类苑》卷四十八。</p></li>
<li><p><span id="宋轶五-陈恕-9"></span>
晋公素不喜释氏，尝请废译经院，辞甚激切。真宗曰：「三教之兴，其来已久，前代毁之者多矣，但存而不论可也。」《宋名臣言行录》前集卷三。</p></li>
<li><p><span id="宋轶五-陈恕-10"></span>
张忠定阅邸报，忽再言「可惜许」。门人李畋请问之，曰：「参政陈恕亡也！斯人难得！唯公唯正，为国家敛怨于身。斯人难得！」退为诗哭之。《宋名臣言行录》前集卷三引《乖崖语录》。</p></li>
</ol>
</div>
<div id="刘昌言" class="section level2" number="15.23">
<h2>
<span class="header-section-number">15.23</span> 刘昌言<a class="anchor" aria-label="anchor" href="#%E5%88%98%E6%98%8C%E8%A8%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-刘昌言-1"></span>
刘枢密昌言，泉人。为起居郎，太宗连赐对三日，几至日旰。捷给诙诡，善揣摩捭阖，以迎主意。未几以谏议知密院，然士论所不协。君臣之会，亦隆替有限，一旦圣眷忽解，谓左右曰：「刘某奏对皆操南音，朕理会一句不得。」因遂乞郡，允之。《玉壶清话》卷五。《西塘集耆旧续闻》卷十。《古今事文类聚》前集卷三十九。《茶香室丛钞》卷三。</p></li>
<li><p><span id="宋轶五-刘昌言-2"></span>
刘昌言，泉州人。先仕陈洪进为幕客，归朝，愿补校官。举进士，三上始中第，后判审官院，未百日，为枢密副使。时有言其太骤者，太宗不听。言者不已，乃谓：「昌言，闽人，语颇獠，恐奏对间陛下难会。」太宗怒曰：「我自会得！」其眷如此。《青箱杂记》卷六。《宋朝事实类苑》卷六。</p></li>
</ol>
</div>
<div id="赵昌言" class="section level2" number="15.24">
<h2>
<span class="header-section-number">15.24</span> 赵昌言<a class="anchor" aria-label="anchor" href="#%E8%B5%B5%E6%98%8C%E8%A8%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-赵昌言-1"></span>
见柳开<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9F%B3%E5%BC%80-2">2</a>。</p></li>
<li><p><span id="宋轶五-赵昌言-2"></span>
〔赵昌言〕擢为枢密副使。是时陈象舆、董俨俱为盐铁副使，胡旦为知制诰，尽同年生，俱年少，为一时名俊。梁颢又尝与公同幕。五人者旦夕会饮于枢第，棋觞弧矢，未尝虚日，每每乘醉夜分方归，金吾吏逐夜候马首声诺。象舆醉，鞭揖其吏曰：「金吾不惜夜，玉漏莫相催。」都人谚曰：「陈三更，董半夜。」赵公因是坐贬崇信军司马。淳化中，以谏议起知天雄，大河贯府，盖豪猾辈畜刍茭者利厚价，欲售之，诱奸人穴其堤使溃。公知之，仗剑露刃，尽取豪刍廪积给用，其蠹遂绝。又忽澶河涨，流入御河，陵府城，公籍禁旅，杀牛为酒，募豪右出资，散卒负土护之，皆乐从。不数日，水退城完，就加给事、参政召还。上渴伫，诏乘疾置赴中书。太宗笑谓公曰：「半夜之会，不复有之。」公叩陛泣谢。《玉壶清话》卷五。《宋朝事实类苑》卷十一。《东都事略》卷三十八。《仕学规范》卷十四引《真宗朝名臣传》。《尧山堂外纪》卷四十三。《宋诗纪事》卷一百。</p></li>
<li><p><span id="宋轶五-赵昌言-3"></span>
见曹彬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E6%9B%B9%E5%BD%AC-18">18</a>。</p></li>
<li><p><span id="宋轶五-赵昌言-4"></span>
李顺作乱于蜀，诏以参知政事赵昌言监护诸将讨之。至凤州，是时寇准知州事，密上言：「赵昌言素有重名，又无子息，不可征蜀，授以利柄。」太宗得疏大惊，曰：「朝廷皆无忠臣，言莫及此。赖有寇准忧国家耳。」乃诏昌言行所至即止，专以军事付王昭宣，罢知政事，以工部侍郎知凤翔府，召寇准参知政事。《涑水记闻》卷二。《宋朝事实类苑》卷七十四。</p></li>
<li><p><span id="宋轶五-赵昌言-5"></span>
李顺反，太宗命参知政事赵昌言为元帅。昌言为人辩智，于上前指画破贼之策，上悦之，恩遇甚厚。既行，时有峨眉山僧茂贞以术得幸，谓上曰：「昌言折頞，貌有反相，不宜委以蜀事。」上悔之，遽遣使者追止其行，以兵付诸将，留少兵，令昌言驻凤州为后援。事平，罢参知政事，知凤翔府。《涑水记闻》卷二。</p></li>
</ol>
</div>
<div id="李昌龄" class="section level2" number="15.25">
<h2>
<span class="header-section-number">15.25</span> 李昌龄<a class="anchor" aria-label="anchor" href="#%E6%9D%8E%E6%98%8C%E9%BE%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-李昌龄-1"></span>
李参政昌龄家，女多得贵婿。参政范公仲淹、枢副郑公戬，皆自小官布衣选配，为连袂。及都官公晋卿，有二女，其长子太庙斋郎逖，与前岳州判官王陶乐道、布衣滕甫元发相善，多会于许之长葛。一旦李死，附家人语云：「吾二女，长者配乐道，次者元发。我家得二婿，足矣。」然时二君，一虽仕，一尚在场屋，皆非常士也。而李阴有所知，家人及二君亦乐从，遂皆连袂。次举，元发第三人登科，而王尚幕职。不日进擢，相继为翰林学士，已而遂为两府。故世多传李氏之门女多贵焉。《能改斋漫录》卷十八。</li>
</ol>
</div>
<div id="王化基" class="section level2" number="15.26">
<h2>
<span class="header-section-number">15.26</span> 王化基<a class="anchor" aria-label="anchor" href="#%E7%8E%8B%E5%8C%96%E5%9F%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-王化基-1"></span>
王参政化基，兴国二年及第于吕蒙正牓，释褐授赞善，知岚州。赵韩王学术平浅，议以骤进之少年，无益于治，特诏改淮幕。公叹曰：「不幸丞相以元勋自恃，特忌晚进，男儿既逢明时，岂能事幕府，承迎于婉画之末乎？」抗疏自荐，表称「真定男子」。公常慕范滂有揽辔澄清天下之志，遂撰《澄清疏略》，皆切于时要。太宗壮之，曰：「化基自结人主，慷慨之俊杰也。」亟用之，由著作郎、三司判官、左拾遗，召试中丞，补阙，知制诰。翘楚有望，尤善为诗，《感怀》有「美璞未成终是宝，精钢宁折不为钩」之句，可见其志矣。后参大政，赵镕以宣徽使知密院，上特命参政班在宣徽之上。《玉壶清话》卷八。《宋朝事实类苑》卷九。</p></li>
<li><p><span id="宋轶五-王化基-2"></span>
鞠咏为进士，以文受知于王公化基。及王公知杭州，咏擢第，释褐为大理评事，知杭州仁和县。将之官，先以书及所作诗寄王公，以谢平昔奖进，今复为吏，得以文字相乐之意。王公不答，及至任，略不加礼，课其职事甚急。鞠大失望，于是不复冀其相知，而专修吏干矣。其后王公入为参知政事，首以咏荐。人或问其故，答曰：「鞠咏之才，不患不达，所忧者气峻而骄，我故抑之，以成其德耳。」鞠闻之，始以王公为真相知也。《东轩笔录》卷二。《宋朝事实类苑》卷五十七。《自警编》卷四。《群书类编故事》卷五。《昨非庵日纂》二集卷十四。《宋稗类钞》卷三。</p></li>
<li><p><span id="宋轶五-王化基-3"></span>
王化基言，任中丞日，鞫祖吉狱。吉知晋州，受赇事败。询其土豪王某者云：「吾小民，见州将贫乏，相醵率为一日之寿，岂知其犯法哉？」怅叹不已。化基诘其前后郡守，王某言，三十年已来，唯梁都官不受一钱，余无免者。乃梁勗也。勗，汉干祐中司徒诩下进士及第，有文词，太祖欲令知制诰，为时宰所忌，遂止。化基言于太宗，时勗以老病不任吏事，特授华州行军司马，给郎中俸料。其子昭琏，亦举进士，得杭州从事。化基送以诗曰：「文章换柱双枝秀，清白传家两地贫。」人多传诵。《杨文公谈苑》。《宋朝事实类苑》卷三十六。</p></li>
<li><p><span id="宋轶五-王化基-4"></span>
王化基为人宽厚。尝知某州，与僚佐同坐，有卒过庭下，为化基喏，而不及幕职，幕职怒，退召其卒笞之。化基闻之，笑曰：「我不知欲得一喏如此之重也。向或知之，化基无用此喏，当以与之。」人皆服其雅量。《涑水记闻》卷八。《宋朝事实类苑》卷十四。《自警编》卷一。</p></li>
</ol>
</div>
<div id="王举正-黄-鉴" class="section level2" number="15.27">
<h2>
<span class="header-section-number">15.27</span> 王举正　黄　鉴<a class="anchor" aria-label="anchor" href="#%E7%8E%8B%E4%B8%BE%E6%AD%A3-%E9%BB%84-%E9%89%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-王举正-1"></span> <span id="宋轶五-黄-1"></span> <span id="宋轶五-鉴-1"></span>
天圣中修国史，王安简、谢阳夏、李邯郸、黄唐卿为编修官，安简神情冲澹，唐卿刻意篇什，谢、李尝戏为句曰：「王貌闲如鹤，黄吟苦似猿。」《春明退朝录》卷中。《宋诗纪事》卷八引《职官分纪》。</li>
</ol>
</div>
<div id="王-显" class="section level2" number="15.28">
<h2>
<span class="header-section-number">15.28</span> 王　显<a class="anchor" aria-label="anchor" href="#%E7%8E%8B-%E6%98%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-王显-1"></span>
王显，太宗在藩，与周莹为给侍。赤脚道者相显曰：「此儿须为将相，但无阴德尔。」及长，太宗爱之曰：「尔非儒家，奈寡学问，他日富贵，不免面墙。」取《军诫》三篇，令诵之。咸平三年，使相出帅定州，便宜从事。忽一日，一道士通刺为谒，破冠敝褐，自称「酆都观主」，笑则口角至耳，乱鬓若刚鬣。谓显曰：「昨日上帝牒番魂二万至本观，未敢收于冥籍，死于公之手者，公果杀之，则功冠于世，然减公算十年，二端请裁之。」显谓风狂，叱起。后日，契丹引数万骑猎于威虏军境，即梁门也，会积雨，虏弓皆皮弦，缓弱不可用。显引兵剿袭，大破之，枭名王贵将十五辈，获伪羽林印二纽，斩二万级，筑京观于境上。露布至阙，朝廷以枢相召归，赴道数程而卒。《玉壶清话》卷五。《宋朝事实类苑》卷五十四。</li>
</ol>
</div>
<div id="杨-业" class="section level2" number="15.29">
<h2>
<span class="header-section-number">15.29</span> 杨　业<a class="anchor" aria-label="anchor" href="#%E6%9D%A8-%E4%B8%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-杨业-1"></span>
杨业，麟州人，少倜傥任侠，以射猎为事，所获比同辈尝倍。谓人曰：「我他日为将用兵，亦如用鹰犬逐雉兔耳。」仕太原刘氏，至建雄军节度，频立战功，国人号为无敌。太原平，太宗得之甚喜，释缚授大将军，数月擢为郑州防御使。以其知边事，俾为三交部署知代州。虏寇雁门北，日南向，业从后击之，虏大败，以功迁云州观察使。雍熙中，副潘美进讨，自云应路，以王侁、刘文裕监其军，连接云、应、寰、朔四州，次筑干羽。会歧沟大军不利，班师，美部迁四州民于内地。虏齐妃及耶律汉宁、北皮室、五押愓隐众十余万，复陷寰州。业谓美等曰：「贼盛，未可战。朝廷止令取四州民，今但领兵出大石路，先遣告云朔守将，俟大军离代州，即云州之众先出。我师次应州，虏必悉众来拒，即令朔州吏民悉入石碣谷，分强弩千人觇谷口，骑士援于中路，三州之众万全矣。」侁沮之曰：「今精兵数万，何畏懦如此？趍雁门北川中，鼓行而往可也。」文裕亦赞成之，业曰：「不可，必败之势也。」侁曰：「君侯素号无敌，逗挠不战，岂有他志乎？」业泣下曰：「业非爱死耳，但时有未利，杀伤士众，而功不立。今君责业以不死，当为诸君先死耳。」即部帐下骑兵数百人，自石碣路趍朔州，将行，泣谓美曰：「业本太原降将，当死，上不杀，宠以爵位，委我以兵柄，固愿立尺寸功为报，岂肯纵虏不击，而怀他志哉？今诸君责以避敌，当先死于虏。」因指陈家谷口曰：「公于此张步兵，分强弩，为左右翼为援，业转战至此，以步兵击之，不然无遗类矣。」美如其言，与侁等陈谷口，自寅至巳，侁使人登托逻台望，以为虏寇遁走，欲争其功，领兵离谷口，美不能制。乃沿灰河而西南行二十里，闻业败，麾兵却走。业至暮达谷口，望见无人，抚膺大哭，再率帐下决战，身被十数鎗。业抚下有恩，时从卒尚百余人，业谓曰：「汝等各有父母妻子，傥鸟兽散，尚有还报天子者，无与我俱死。」军士皆泣不肯去。其子延昭死之，业独手刃数百人后就擒，太息曰：「上遇我厚，为奸臣所逼致败，何面目虏中求活哉？」遂不食三日，死。天下寃之，闻者为流涕。上闻之，侁、文裕并除名，配隶诸州。厚赎业家，录其五子，诏褒赠业太尉、大同军节度使。业子延朗骁勇，为边将有威名，戎人畏之。《杨文公谈苑》。《宋朝事实类苑》卷五十五。</li>
</ol>
</div>
<div id="李重贵" class="section level2" number="15.30">
<h2>
<span class="header-section-number">15.30</span> 李重贵<a class="anchor" aria-label="anchor" href="#%E6%9D%8E%E9%87%8D%E8%B4%B5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-李重贵-1"></span>
李重贵，孟州人。五路讨继迁，为麟府州浊轮寨路都部署，得对。因言：「贼居砂碛，逐水草，便于战鬬，利则进，不利则退，今五路齐入，彼闻兵势，不来接战，欲追则人马乏，将守则地无坚垒，贼若未平，重贵等何颜复见陛下？」太宗喜，出御剑赐之。后果无功，追念其言，命为并代副都部署。《宋朝事实类苑》卷五十六引《东轩笔录》。</li>
</ol>
</div>
<div id="呼延赞" class="section level2" number="15.31">
<h2>
<span class="header-section-number">15.31</span> 呼延赞<a class="anchor" aria-label="anchor" href="#%E5%91%BC%E5%BB%B6%E8%B5%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-呼延赞-1"></span>
呼延赞以武勇为卫士直长，自言受国恩深，誓不与契丹同生，徧其体，作赤心杀契丹字，湼以黑文，反其唇内，亦之。鞍鞯兵仗，戎具什器，皆作其字，或绣刻朱重为之。召善黥之卒，横剑于膝，呼其妻，责以受重禄，无补报，当黥面为字，以表感恩之意，苟不然者，立断其首。举家皆号泣，以谓妇人黥面非宜，愿刺臂，许之。诸子及仆妾亦然。尝延一举子，亟走不敢还顾，赞曰：「是家心与我异，卒不留之矣。」赞作破阵刀、降魔杵、铁鞭，幞头两旁有刃，皆重数十斤，乘乌骓马，绯抹额，慕尉迟鄂公之为人，自称小尉迟。母姓李，拜郑州灵显王像为舅，自称甥以祭。子病，割股肉以为羮食之。数子亦有勇力，日夕课其击剑、驰射、枪鬬、蹶张、挽强，持箠梃相击挞，殆无完肤。幼子才百晬，服褓，持登城楼，掷于地不死。人问其故，曰：「聊试其命耳。」为忠佐都军头，每至直舍中，内侍近臣多环绕之。赞取佩刀刺胸出血，召从吏濡墨为书，奏言乞捍边杀虏。内侍或戏曰：「何不割心以明忠？」赞笑曰：「我非爱死，但契丹未灭，徒虚掷其躯耳。」《杨文公谈苑》。《宋朝事实类苑》卷五十五。</li>
</ol>
</div>
<div id="尹继伦" class="section level2" number="15.32">
<h2>
<span class="header-section-number">15.32</span> 尹继伦<a class="anchor" aria-label="anchor" href="#%E5%B0%B9%E7%BB%A7%E4%BC%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-尹继伦-1"></span>
端拱中，或言威虏军粮运不续，虏乘其虚，将欲窥取。朝廷亟遣大将李继隆发镇、定卒万余，护送刍粮数千辎车，将实其廪。虏谍报之，率精锐万余骑邀于中道。时尹继伦为沿边都巡检，领所部数千巡徼边野，忽当虏锋，虏蔑视而不顾，劲欲前掠。伦谓麾下曰：「虏气锐于进，吾当卷甲衔枚，掩其后以击之。蛇贪前行，必忘其尾，岂虞我之至耶？」遂饱秣饫膳，伺其夕，怀短兵暗逐其后。至唐河，天未明，虏骑去我军将近，遂释鞅会食，食罢，将战，伦举兵一鏖，如拉枯折朽。胡雏越旦举匕方食，短兵击折一臂，乘马先遁。一皮室击死之，皮室者，虏相也。分飞溃乱，自蹂践，北窥之患遂已。继伦面色黧，胡人相戒曰：「『黑大王』不可当。」后淳化中，著作孙崇谏陷北归，太宗召见，面诘虏庭事，崇谏备奏唐河之役，上始尽知，叹曰：「奏边者忌其功，不状其实以昧朕，非卿安知？」遽加防御使。《玉壶清话》卷七。《宋朝事实类苑》卷五十五。</li>
</ol>
</div>
<div id="赵延进" class="section level2" number="15.33">
<h2>
<span class="header-section-number">15.33</span> 赵延进<a class="anchor" aria-label="anchor" href="#%E8%B5%B5%E5%BB%B6%E8%BF%9B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-赵延进-1"></span>
赵延进屯定州，契丹入寇，与崔翰、李继隆将兵八万，太宗赐八阵图，使按图从事。归次蒲城，虏大至，翰等按图布阵，相去各百步，众惧，无鬬志。延进曰：「不如合而击之，违令而获利，不犹愈于辱国乎？」遂改为二阵，三战，大破之，获人马、牛羊、铠甲数十万，迁右监门卫将军。《宋朝事实类苑》卷五十六引《涑水记闻》。</li>
</ol>
</div>
<div id="杨继勋" class="section level2" number="15.34">
<h2>
<span class="header-section-number">15.34</span> 杨继勋<a class="anchor" aria-label="anchor" href="#%E6%9D%A8%E7%BB%A7%E5%8B%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-杨继勋-1"></span>
杨继勋合门祗候、知邛州。王均反，继勋集军民，置刀于前，使杀己及妻子，众不可，乃敛民财以赏兵。贼攻州，继勋伏兵于竹林，歼之，乘胜逼成都，檄诸州皆会，贼由是不能陷它州。幕僚不说继勋，赂中贵人，因毁之，故功不录。《温公日记》卷三。</li>
</ol>
</div>
<div id="王延范" class="section level2" number="15.35">
<h2>
<span class="header-section-number">15.35</span> 王延范<a class="anchor" aria-label="anchor" href="#%E7%8E%8B%E5%BB%B6%E8%8C%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-王延范-1"></span>
广西转运使王延范本江陵贵家子，又富于财，尝以豪杰自许，精于卜者如刘昂则许之曰：「君素有偏方王霸之分。」精于算者如徐肇则许之曰：「君当八少一，当大贵不可言。」精于风鉴者如田辨则许之曰：「君形如坐天王，眼如嚬伽，鼻如仙人，耳如雌龙，望视如虎，当大有威德。」延范皆然之，不知其言之不足据也。于是日益矜负，因寓书左拾遗韦务升，作隐语讽朝廷事，为人所告，鞠实抵罪，籍没其家，藁葬南海城外。《杨文公谈苑》。《乐善录》卷上。</li>
</ol>
</div>
<div id="王继恩" class="section level2" number="15.36">
<h2>
<span class="header-section-number">15.36</span> 王继恩<a class="anchor" aria-label="anchor" href="#%E7%8E%8B%E7%BB%A7%E6%81%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-王继恩-1"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-129">129</a>。</p></li>
<li><p><span id="宋轶五-王继恩-2"></span>
内侍王继恩平李顺之乱，中书议欲以为宣徽使，太宗曰：「宣徽者，执政之阶也。朕览前籍多矣，皆不欲宦者预政，止可授以他职。」宰相等恳言，继恩有大功，今任昭宣使、河北团练使，非此拜不足以为贵。上不悦，因召翰林学士张洎、钱若水，议置宣政之名，班在昭宣使之上，以授之，加领顺州防御使。《杨文公谈苑》。《事物纪原》卷六。《宋朝事实类苑》卷二。</p></li>
<li><p><span id="宋轶五-王继恩-3"></span>
见潘阆<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%BD%98%E9%98%86-3">3</a>。</p></li>
<li><p><span id="宋轶五-王继恩-4"></span>
见赵子崧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%AE%8B%E8%BD%B6%E4%BA%8C%E5%8D%81%E5%85%AB-%E8%B5%B5%E5%AD%90%E5%B4%A7-1">1</a>。</p></li>
</ol>
</div>
<div id="李-符" class="section level2" number="15.37">
<h2>
<span class="header-section-number">15.37</span> 李　符<a class="anchor" aria-label="anchor" href="#%E6%9D%8E-%E7%AC%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-李符-1"></span>
卢多逊贬朱崖，谏议大夫李符适知开封府，求见赵普，言朱崖虽在海外，而水土无他恶，流窜者多获全。春州在内地而近，至者必死。望追改前命，亦以外彰宽宥，乃置于必死之地。普颔之。后月余，符坐事贬宣州行军司马，上怒未已，令再贬岭外，普具述其事，即以符知春州，到郡月余卒。《杨文公谈苑》。《宋朝事实类苑》卷七十四。《清波杂志》卷十。《乐善录》卷一。《自警编》卷九。《癸辛杂识》前集。《宋稗类钞》卷七。</li>
</ol>
</div>
<div id="袁-廓" class="section level2" number="15.38">
<h2>
<span class="header-section-number">15.38</span> 袁　廓<a class="anchor" aria-label="anchor" href="#%E8%A2%81-%E5%BB%93"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-袁廓-1"></span>
袁廓，梓潼人，敢大言，太祖奇之。太祖即位，迁殿中丞，掌市征，岁中增缗钱数万，特赐钱百万。会钱俶纳土，诏廓按行府库仓廪，所至公宴，令别席而坐以宠之。《宋朝事实类苑》卷七引《范蜀公蒙求》。</li>
</ol>
</div>
<div id="滕中正" class="section level2" number="15.39">
<h2>
<span class="header-section-number">15.39</span> 滕中正<a class="anchor" aria-label="anchor" href="#%E6%BB%95%E4%B8%AD%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-滕中正-1"></span>
泰州推官滕宗谅有知人之鉴。向侍中珙，本路下丁操刀者，最无行检，滕布衣日偏与亲狎，不以刲宰待之。向私一妇人，相得颇厚。其妇人患厥夫窥，伺寘堇毒毙之。洎向之来，具道其实，云：「兹后无碍矣。」向闻之大怒，捽妇人至市，具疏其事而逸。人义之而亦不逐。或谓滕曰：「向凶秽若此，而与之交，岂不累盛德乎？」滕曰：「似向公者，真奇士也，尔辈碌碌，焉能知之？」才十数年，果奋发遭遇，出建旌钺，首辟滕公入幕。《友会谈丛》卷中。案： 据《宋史·滕中正传》判断，此为滕中正事。下条同。</p></li>
<li><p><span id="宋轶五-滕中正-2"></span>
户部张侍郎雍，滕之婿也。张本河朔人，世作田业，值犬戎入寇，尽室为虏，……孑然无依，因游学洛中。滕时退居，见张于门侧，召至，而奇之曰：「有前程人也，吾女可以妻之。」归告夫人，夫人怒曰：「尝谓此女奇相，当择佳婿，如何许与丐者，是弃之耳。」滕曰：「非卿所知，况已言约在官，法不可移，违之必贻咎矣。」夫人信而从焉。乃促张定物，张曰：「怀无百钱，何力可至？」滕笑曰：「但酒数升足矣。」依而饷之。答以袭衣束素，延于清浄院，俾勤志焉。……厥后历践清显。《友会谈丛》卷中。</p></li>
</ol>
</div>
<div id="陈象舆-董-俨" class="section level2" number="15.40">
<h2>
<span class="header-section-number">15.40</span> 陈象舆　董　俨<a class="anchor" aria-label="anchor" href="#%E9%99%88%E8%B1%A1%E8%88%86-%E8%91%A3-%E4%BF%A8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-陈象舆-1"></span> <span id="宋轶五-董-1"></span> <span id="宋轶五-俨-1"></span>
见赵昌言<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%B5%B5%E6%98%8C%E8%A8%80-2">2</a>。</p></li>
<li><p><span id="宋轶五-陈象舆-2"></span> <span id="宋轶五-董-2"></span> <span id="宋轶五-俨-2"></span>
见胡旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%83%A1%E6%97%A6-4">4</a>。</p></li>
</ol>
</div>
<div id="姚-坦" class="section level2" number="15.41">
<h2>
<span class="header-section-number">15.41</span> 姚　坦<a class="anchor" aria-label="anchor" href="#%E5%A7%9A-%E5%9D%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-姚坦-1"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-24">24</a>、宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-7">7</a>。</li>
</ol>
</div>
<div id="杨允元" class="section level2" number="15.42">
<h2>
<span class="header-section-number">15.42</span> 杨允元<a class="anchor" aria-label="anchor" href="#%E6%9D%A8%E5%85%81%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-杨允元-1"></span>
杨允元年二十一岁，为光禄寺丞，太宗极爱之。三日后苑曲宴，未得贴职，不得与，以诗贴寄馆中诸公曰：「闻说宫花满鬓红，上林丝管侍重瞳。蓬莱咫尺无由到，始信仙凡迥不同。」诸公进呈，太宗讶有司不召，左右以未得贴职为奏。即日直集贤院，与晚宴。《古今诗话》。《诗话总龟》前集卷四。《宋诗纪事》卷四。</li>
</ol>
</div>
<div id="叶-齐" class="section level2" number="15.43">
<h2>
<span class="header-section-number">15.43</span> 叶　齐<a class="anchor" aria-label="anchor" href="#%E5%8F%B6-%E9%BD%90"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-叶齐-1"></span>
见宋白<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%AE%8B%E7%99%BD-1">1</a>。</p></li>
<li><p><span id="宋轶五-叶齐-2"></span>
淳化中，崇文院西序直庐绝高处，有人题一联云：「秋风送炎去，庭树叶齐落。」是年立秋日，史馆检讨宋炎罢职。来年立秋日，叶齐黜。《新编分门古今类事》卷四引《国史补遗》。</p></li>
</ol>
</div>
<div id="魏咸熙" class="section level2" number="15.44">
<h2>
<span class="header-section-number">15.44</span> 魏咸熙<a class="anchor" aria-label="anchor" href="#%E9%AD%8F%E5%92%B8%E7%86%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-魏咸熙-1"></span>
魏咸熙，仁浦之子，性宽厚，任太仆少卿，累典藩郡。知杭州日，晨朝视事，掌舍卒挂油釭中间帘钩上，正中其额，翻污冠绶，咸熙戒左右勿得辄言，使老卒亟还卧内，易衣巾而出。归朝大治酒具，宾友集馔，陈越中银扣陶器，僮仆数人，共举食案而前，相嘲诮，足跌，尽碎之。坐客皆失色，咸熙殊不变容，但令易它器，别具蔬菓，亦不加笞责。人皆服其量，以为刘宽之比。《宋朝事实类苑》卷九。《仕学规范》卷八引《杨文公谈苑》。</li>
</ol>
</div>
<div id="侯仁宝" class="section level2" number="15.45">
<h2>
<span class="header-section-number">15.45</span> 侯仁宝<a class="anchor" aria-label="anchor" href="#%E4%BE%AF%E4%BB%81%E5%AE%9D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-侯仁宝-1"></span>
见卢多逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%8D%A2%E5%A4%9A%E9%80%8A-11">11</a>。</li>
</ol>
</div>
<div id="周-渭" class="section level2" number="15.46">
<h2>
<span class="header-section-number">15.46</span> 周　渭<a class="anchor" aria-label="anchor" href="#%E5%91%A8-%E6%B8%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-周渭-1"></span>
周渭，连州人。湖南与广南战，渭为广南所虏，其妻莫氏并二子留在家。渭仕广南有官禄矣。太祖平广南，得渭，喜，以为平广南得一人耳。后以为侍御史、广南转运使。渭久已改娶，使人访其故妻，先与之别二十七年矣。妻固不嫁，育二子皆长。渭欲复迎之，妻曰：「君既有室，我不可复往。且吾有妇孙，居此久，不可去。」渭为具奏，诏特爵为县君，并其二子，渭皆为奏官。《涑水记闻》卷一。</p></li>
<li><p><span id="宋轶五-周渭-2"></span>
周渭为白马县主簿，大吏有罪，渭辄斩之，太祖奇其材，擢为赞善大夫。后通判兴州事，有外寨军校纵其士卒暴犯居民，渭往责而斩之，众莫敢动。上闻益壮之，诏褒称焉。《涑水记闻》卷一。</p></li>
</ol>
</div>
<div id="魏廷式" class="section level2" number="15.47">
<h2>
<span class="header-section-number">15.47</span> 魏廷式<a class="anchor" aria-label="anchor" href="#%E9%AD%8F%E5%BB%B7%E5%BC%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-魏廷式-1"></span>
魏廷式为益州路转运使，入奏事，太宗令以事先诣中书，廷式曰：「臣乘传来三千七百里之外，所奏事固望陛下宸断决之，非为宰相来也，奈何诣中书？」上悦，即非时出见之，赐钱五十万，遣还官。《涑水记闻》卷二。</li>
</ol>
</div>
<div id="许-骧-张-鉴" class="section level2" number="15.48">
<h2>
<span class="header-section-number">15.48</span> 许　骧　张　鉴<a class="anchor" aria-label="anchor" href="#%E8%AE%B8-%E9%AA%A7-%E5%BC%A0-%E9%89%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-许-1"></span> <span id="宋轶五-骧-1"></span> <span id="宋轶五-张-1"></span> <span id="宋轶五-鉴-1"></span>
许骧知益州归，首奏曰：「乞预为劒外之备。」上怪问之，骧曰：「臣解秩时，实无烽警。蜀民浮窳，易扰难安，以物情料之，但恐狂啸不测。」既而不久，李顺果叛，时皆伏其先见。朝廷遣王继恩讨之，既平，除张乖崖知益州。继恩等素失督御之略，师旅骄狠。咏密奏，乞命近臣分屯师旅，以杀其势。朝廷命张鉴往，上召对后苑，鉴虽进士，本出身将家，奏曰：「成都新复，军旅未和，闻使命遽至，贸易戎伍，虑有猜惧，变生不测。乞假臣一安抚之命，臣至彼自措置。」上嘉纳。后果以川峡分为益、梓、利、夔四路。代还，拜谏议。《玉壶清话》卷八。《宋朝事实类苑》卷五十五。</li>
</ol>
</div>
<div id="赵文度" class="section level2" number="15.49">
<h2>
<span class="header-section-number">15.49</span> 赵文度<a class="anchor" aria-label="anchor" href="#%E8%B5%B5%E6%96%87%E5%BA%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-赵文度-1"></span>
河东伪相赵文度，归向朝廷，便授华州节度使。时同州节度使宋相公移镇邠州，道由华下。赵张筵宴宋。宋以赵自河东来，气燄凌之，带随使乐官一百人入赵府署庭所，使排立于东厢。将举盏，赵之乐官立于西庑。时东厢先品数声，赵谓曰：「于此调吹《采莲》送盏！」皆吹不得。却令西庑吹之。送盏毕，东厢之乐由是失次，宋亦觉其挫锐。洎中筵起，移于便厅再坐。宋自吹笙，送赵一盏。赵遂索笛，复送一盏，声调清越，众所惊叹。其笛之窍，宋之随使乐工，手指按之不满。洎席阕，宋回驿，赵又于山亭张夜宴，召之不至，宋于是宵遯。《丁晋公谈录》。</li>
</ol>
</div>
<div id="刘-吉" class="section level2" number="15.50">
<h2>
<span class="header-section-number">15.50</span> 刘　吉<a class="anchor" aria-label="anchor" href="#%E5%88%98-%E5%90%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-刘吉-1"></span>
刘吉，江左人，有膂力，尚气。……太平兴国中，河大决，吉护之，与丁夫同甘苦。使者至，访吉不获，甚怒，乃著皂帩头短布褐，独负二囊土为先道，戒从吏勿敢言。使者密访得之，白太宗，太宗厚赐之。内侍石全振者，领护河堤尤苛急，自谓石爆裂，言其性多暴怒也。居常侵侮吉，吉默然不校。一日，与吉乘小艇督役，至中流，吉语之曰：「君恃贵近，见凌已甚，我不畏死，当与君同见河伯耳。」遂荡舟覆之，全振号哭，搏颊求哀乞命，乃止，自是不复敢侵吉。《杨文公谈苑》。《诗话总龟》前集卷一。《宋朝事实类苑》卷五十五。</p></li>
<li><p><span id="宋轶五-刘吉-2"></span>
〔刘吉〕以其塞决河有方略，人目为「刘跋江」，名震河上。《杨文公谈苑》。《诗话总龟》前集卷五十五。《宋朝事实类苑》卷五十五。案： 《陔余丛考》卷三十八「刘跋江」作「刘跋河」。</p></li>
<li><p><span id="宋轶五-刘吉-3"></span>
刘吉护治京东河决，时张去华任转运使，巡视河上，方会食，坐客数十人，鲙鲤为馔。去华顾谓四坐曰：「南人住水乡，多以鱼为食，殊不厌其腥也。」意若轻鄙南士。吉奋然对曰：「运使举进士状元，曾不读书，何自彰其寡学？《尚书》： 禹决九川，有鱼鼈，使民鲜食，『淮夷𧏖珠暨鱼』。《易》姤之九二『庖有鱼』，又下系『庖牺氏以畋以渔，盖取诸离』。《周官·人》：『掌以时为梁，辨鱼物，供王膳羞。』《诗》载《嘉鱼》、《鱼藻》、《九罭》之篇，《小雅》云『庖鼈脍』，『张仲孝友』。《国风》云：『岂其食鱼，必河之鲂？』又曰：『谁能烹鱼？溉之釜鬻。』《戴记》云：『小潦降，不献鱼鼈。不中杀，不鬻于市。居山者，不以鱼鼈为礼。』『三月，天子乘舟，荐鲔于寝庙。孟秋，天子食稻与鱼。又食鱼者，去乙。』孔子，鲁人，云： 鱼馁不食。赵盾，晋人，鱼飧。田文，齐人，其上客皆食有鱼。子产，郑人，而人献生鱼。子公，亦郑人，解鼋染指于鼎。公父文伯，鲁人，羞鼈致客怒而出。大舜渔于雷泽，吕望钓于渭滨，又何必皆南州之人？况今太官之盛馔，宗祊之备物，皆荐是品，而商旅贩鬻，闾阎啖食，其济民食广矣。何谈之容易？」去华色沮，不能酬其言。《杨文公谈苑》。《宋朝事实类苑》卷五十九。</p></li>
</ol>
</div>
<div id="戴-恩" class="section level2" number="15.51">
<h2>
<span class="header-section-number">15.51</span> 戴　恩<a class="anchor" aria-label="anchor" href="#%E6%88%B4-%E6%81%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-戴恩-1"></span>
戴恩为御龙弓箭直都虞候。一日，西蜀进青龙城道观《长寿仙人图》，其本吴道元之迹，太宗阅之，酷肖戴恩，又恐所见有殊，亟召数班军校近侍内臣徧示之，曰：「汝辈且道此图似何人？」群口合奏曰：「似戴恩。」上笑而异之，因是进用。后建宁远军节，举朝止呼「戴长寿」。《玉壶清话》卷四。《宋朝事实类苑》卷六。</li>
</ol>
</div>
<div id="王-隐" class="section level2" number="15.52">
<h2>
<span class="header-section-number">15.52</span> 王　隐<a class="anchor" aria-label="anchor" href="#%E7%8E%8B-%E9%9A%90"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-王隐-1"></span>
王隐，本期门健步，隷皇城司。太平兴国中，河大决，调发缘河丁夫数十万塞之，将下大楗合堤口，日遣健步数辈来往侦报。将合龙门，凡健步两辈至，上召问，云：「河决已塞，水复故道。」隐续至，其言亦然，且云：「初来时，颇见津流未断，恐尚烦圣念。」上怒，令拘之。少顷，报至，果水势猛暴，冲大楗，复溃注数郡。上召隐慰谕，立迁小校。自是或补拟亲从列校，必首记其名，多蒙超擢。至道初，东宫建，择亲卫指挥使二人，已得刘谦，尚阙一名，上曰：「王隐忠直不妄语，可以补之。」后至侍卫步军都指挥使、保顺军节度使。隐无他能，由一言之不诳人主，而克享世福，况积德者乎？《杨文公谈苑》。《宋朝事实类苑》卷五十五。</li>
</ol>
</div>
<div id="穆彦璋" class="section level2" number="15.53">
<h2>
<span class="header-section-number">15.53</span> 穆彦璋<a class="anchor" aria-label="anchor" href="#%E7%A9%86%E5%BD%A6%E7%92%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-穆彦璋-1"></span>
端拱二年，河南府言： 前郢州刺史穆彦璋，以爱子死，不愿生，挺身入山林饲饿虎。异哉！《清波杂志》卷十二。</li>
</ol>
</div>
<div id="田-锡" class="section level2" number="15.54">
<h2>
<span class="header-section-number">15.54</span> 田　锡<a class="anchor" aria-label="anchor" href="#%E7%94%B0-%E9%94%A1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-田锡-1"></span>
太宗尝谓侍臣曰：「朕欲以皇王之道御图，愧无稽古深学，旧有《御览》，但记分门事类，繁碎难检。令谏臣以治乱兴亡急要写置一屏，欲常在目。」时知杂田锡奏曰：「皇王之道，微妙旷阔，今且取军国要机二事以行之。师平太原，逮兹二载，未赏军功，愿因郊籍，议功酬之；乞罢交州之兵，免驱生灵为瘴岭之鬼。此二者虽不系皇王之治，陛下宜念之。」上嘉纳曰：「锡真得鲠直之体，而此尤难为答。」赵普当国，锡谒于中书，白曰：「公以元勋当国，宜事损敛。有司群臣书奏，尽必先经中书，非尊王之体也。谏官章疏，令合门填状，大弱台谏之风，尤为不可。」普引咎正容厚谢，皆罢之。锡将卒，自草遗表，犹劝上以慈俭纳谏为意，绝无私请。上厚之。《玉壶清话》卷四。《宋朝事实类苑》卷十七。《渑水燕谈录》卷一。</p></li>
<li><p><span id="宋轶五-田锡-2"></span>
田锡讦直好谏，太宗或不能容，锡奏曰：「陛下日往月来，养成圣性。」太宗知其言忠，终不怒，尝曰：「如此谏官，亦甚难得，朝廷有阙政，方在思虑，锡奏疏已至。不顾身，为国家事，是谁肯如此！朕每览其章，必特与语，以奖激之。」《类说》卷十九引《三朝圣政录》。又《宋名臣言行录》前集卷九引《圣政录》。《涑水记闻》卷二。《曲洧旧闻》卷七。</p></li>
<li><p><span id="宋轶五-田锡-3"></span>
田锡知制诰。太宗命三班奉职出使回，上殿，因访民间利病。锡上言曰：「陛下苟令三班奉职上殿言事，未审设吕蒙正已下何用？」乃罢之。《国老谈苑》卷二。</p></li>
<li><p><span id="宋轶五-田锡-4"></span>
田锡，字表圣，嘉州人。……真宗即位，屡召对言事，尝请抄略《御览》三百六十卷，日览一卷。又采经、史要言，为御屏风十卷，以便观览。及卒，真宗谓刘沆曰：「田锡直臣也，何天夺之速？朝廷每有小缺失，方在思虑，锡之章奏已至矣。」特赠工部侍郎。……故事： 谏议大夫卒，无赠典。《宋朝事实类苑》卷十七引《范蜀公蒙求》。</p></li>
<li><p><span id="宋轶五-田锡-5"></span>
真宗见〔田〕锡，色必庄，尝目之曰：「朕之汲黯也。」《宋名臣言行录》前集卷九引《名臣传》。</p></li>
<li><p><span id="宋轶五-田锡-6"></span>
田锡为谏议大夫，疾亟，进遗表。真宗宣御医赍上药驰往，已无及矣。俄召宰相对，袖其表而示之，且曰：「朕自临大宝，阅是表多矣，非祈泽宗族，则希恩子孙，未有如锡生死以国家为虑，而儆戒于朕。」兴叹久之，命优其赠典。《国老谈苑》卷一。《昨非庵日纂》二集卷一。</p></li>
<li><p><span id="宋轶五-田锡-7"></span>
太宗尝幸龙图阁阅书，指西北架一漆函上亲自署钥者，谓学士陈尧咨曰：「此田锡章疏也。」已而怆然久之。《国老谈苑》卷一。《宋名臣言行录》前集卷九引《拾遗》。《类说》卷四十五。《昨非庵日纂》二集卷十三。案： 太宗，为「真宗」之误。</p></li>
</ol>
</div>
<div id="张-咏" class="section level2" number="15.55">
<h2>
<span class="header-section-number">15.55</span> 张　咏<a class="anchor" aria-label="anchor" href="#%E5%BC%A0-%E5%92%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-张咏-1"></span>
张乖崖布衣时客长安旅次，闻邻家夜聚哭甚悲，讯之，其家无它故。乖崖诣其主人，力叩之，主人遂以实告曰：「某在官失不自慎，尝私用官钱，为家仆所持，欲娶长女。拒之则畏祸，从之则女子失身。约在朝夕，所以举家悲泣也。」乖崖明日至门首，候其仆出，即曰：「我白汝主人，假汝至一亲家。」仆迟迟，强之而去。出城使导马前，至崖间，即疏其罪，仆仓皇间，以刃挥坠崖中。归告其邻曰：「盛仆已不复来矣，速归汝乡，后当谨于事也。」《闻见近录》。《宋稗类钞》卷四。参见柳开<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9F%B3%E5%BC%80-7">7</a>。</p></li>
<li><p><span id="宋轶五-张咏-2"></span>
张乖崖未第时，尝游汤阴，县令赐束帛万钱，张即时负之于驴，与小僮驱而归。或谓曰：「此去遇夜道店，陂泽深奥，人烟疎阔，可俟徒伴偕行。」张曰：「秋夜矣，亲老未授衣，安敢少留邪？」但淬一短剑而去。行三十余里，日已晏，止一孤店，惟一翁洎二子。见咏来甚喜，密相谓曰：「今夜好个经纪。」张亦心动，窃闻之，因断柳枝若合拱者为一棓，置室中。店翁问曰：「持此何用？」张曰：「明日早行，聊为之备耳。」夜始分，翁命其子呼曰：「鸡已鸣，秀才可去矣。」张不答，即来推户。张先以坐床拒左扉，以手拒右扉。店夫既呼不应，即再三排闼，张忽退立，其人闪身踉蹡而入，张擿其首，毙之，曳入阃。少时，其次子又至，如前复杀之。及持剑视翁，方燎火爬痒，即断其首，老幼数人，并命于室。呼僮牵驴出门，乃纵火，行二十余里，始晓。后来者曰：「前店人失火，举家被焚。」《倦游杂录》。《宋朝事实类苑》卷九。《青琐高议》后集卷二。</p></li>
<li><p><span id="宋轶五-张咏-3"></span>
乖崖公张咏家在濮州，少时尚气节，喜饮酒。每游京师，寄封丘之逆旅，有一道人与之邻房，初不相识，而意相喜也，日会饮酒。及将去，复大饮至醉，张公曰：「与子倾盖于此，不知何人，异日何以相识？」客曰：「吾隐者，何用姓名？」固问之，曰：「我，神和子也。异日见子成都矣。」至甲午岁，成都乱，张公为成都守，始异其言。西行常以物色访之，然一时入蜀，终无所见。后修天庆观，以家财建一阁，榜曰望仙阁，每暇日辄出游焉，屏骑从门外，步而登阁，燕坐终日，冀有所遇。如此者二年，代者将至，复一登之，将绝意于此。日暮，出东庑下，得一小迳，入，得一小院。堂中四壁，多古人画像，扫尘视之，中有一道人，髣髴逆旅所见，题曰神和子。公怅然自失，所见正此也。《龙川别志》卷下。</p></li>
<li><p><span id="宋轶五-张咏-4"></span>
公布衣时常至郑州，宿于逆旅，遇一人气貌甚古，与之语皆尘外事，不言姓氏，自称神和子。质明为别，语公曰：「他日相公候于益州。」后公典益部，疡生于首，祷于龙兴观，夜梦昔年神和子告之曰：「头疮勿疑，不是死病。」及觉，语道士文正之尝收得郑韶处士《赠神和子歌》，因索而阅之，益异其事。公乃建大阁上下十四间，号仙游阁，歌至今刻石存焉。《青箱杂记》卷十。</p></li>
<li><p><span id="宋轶五-张咏-5"></span>
祝舜俞察院言： 其伯祖隐居君与张乖崖公居处相近，交游最密，公集首编《寄祝隐居》二诗是也。隐居东垣有枣合拱矣，挺直可爱。张忽指枣谓隐居曰：「子匄我勿惜也。」隐居许之，徐探手袖间，飞一短剑，约平人肩，断枣为二。隐居惊愕问之，曰：「我往受此术于陈希夷而未尝为人言也。」又一日，自濮水还家，平野间，遥见一举子乘驴径前，意甚轻飏，心忽生怒。未至百步而举子驴避道。张因就揖，询其姓氏，盖王元之也。问其引避之由，曰：「我视君昂然飞步，神韵轻举，知必非常人，故愿加礼焉。」张亦语之曰：「我初视子轻飏之意，忿起于衷，实将不利于君。今当回宿村舍，取酒尽怀。」遂握手俱行，共话通夕，结交而去。《春渚纪闻》卷三。</p></li>
<li><p><span id="宋轶五-张咏-6"></span>
乖崖少喜任侠，学击剑，尤乐闻神仙事。为举子时，常欲从陈希夷，欲分华山一半。希夷以纸笔蜀牋赠之，公笑曰：「吾知先生之旨矣，殆欲驱我入闹处乎？」然性极清介，居无媵妾，不事服玩，朝衣之外，燕处惟纱帽皂绦、一黄土布裘而已。至今人传其画像，皆作此饰。《蔡宽夫诗话》。《苕溪渔隐丛话》后集卷十九。《诗话总龟》后集卷十九。</p></li>
<li><p><span id="宋轶五-张咏-7"></span>
乖崖公太平兴国三年科场试《不阵成功赋》，盖太宗明年将有河东之幸，公赋有「包戈卧鼓，岂烦师旅之威；雷动风行，举顺乾坤之德。」自谓擅场，欲夺大魁。夫何有司以对耦显失，因黜之，选胡旦为状元。公愤然毁裂儒服，欲学道于陈希夷抟，趋豹林谷，以弟子事之，决无仕志。希夷有风鉴，一见之谓曰：「子当为贵公卿，一生辛苦。譬犹人家张筵，方笙歌鼎沸，忽中庖火起，座客无奈，惟赖子灭之。然禄在后年，此地非栖憩之所。」乖崖坚乞入道。陈曰：「子性度明躁，安可学道？」果后二年，及第于苏易简榜中。希夷以诗遗之云：「征吴入蜀是寻常，鼎沸笙歌救火忙。乞得江南佳丽地，却应多谢脑边疮。」初不甚晓。后果两入蜀定王均、李顺之乱，又急移余杭翦左道僧绍伦妖蛊之叛，至则平定，此征吴入蜀之验也。累乞闲地，朝廷终不允，因脑疮乞金陵养疾，方许之。《湘山野录》卷上。《宋朝事实类苑》卷四十五。《新编分门古今类事》卷十。《北轩笔记》。《宋稗类钞》卷七。</p></li>
<li><p><span id="宋轶五-张咏-8"></span>
张忠定少时谒华山陈图南，遂欲隐居华山。图南曰：「他人即不可知。如公者，吾当分半以相奉。然公方有官职，未可议此。其势如失火家待君救火，岂可不赴也？」乃赠以一诗曰：「自吴入蜀是寻常，歌舞筵中救火忙。乞得金陵养闲散，亦须多谢鬓边疮。」始皆不谕其言。后忠定更镇杭、益。晚年有疮发于项后，治不瘥，遂自请得金陵，皆如此诗言。《梦溪笔谈》卷二十。《古今诗话》。《诗话总龟》前集卷三十三。《苕溪渔隐丛话》前集卷二十五。《唐宋分门名贤诗话》卷九。《南濠诗话》引《乖厓遗事》。《坚瓠己集》卷一。</p></li>
<li><p><span id="宋轶五-张咏-9"></span>
公布衣时素善陈抟，尝因夜话谓抟曰：「某欲分先生华山一半住得无？」抟曰：「余人则不可，先辈则可。」及旦取别，抟以宣毫十枝、白云台墨一剂、蜀牋一角为赠。公谓抟曰：「会得先生意，取某入闹处。」去曰：「珍重。」抟送公回，谓弟子曰：「斯人无情于物，达则为公卿，不达为王者师。」公常感之，后尹蜀，乘传过华阴，寄抟诗曰：「性愚不肯林泉住，强要清流拟致君。今日星驰剑南去，回头慙愧华山云。」《青箱杂记》卷十。《渑水燕谈录》卷二。《宋朝事实类苑》卷三十六。《尧山堂外纪》卷四十四。《宋诗纪事》卷六。</p></li>
<li><p><span id="宋轶五-张咏-10"></span>
〔公〕尝访三峰，陈先生抟一见公，厚遇之，顾谓弟子曰：「此人于名利澹然无情，达必为公卿，不达则为帝王师。」《宋名臣言行录》前集卷三。</p></li>
<li><p><span id="宋轶五-张咏-11"></span>
张咏在白士间，意概不群。秋试，求荐于大名，上书府公曰：「昨日公府试罢，群口腾议，以咏名在张覃之右。且覃内寔敏直，外示谦和，乐贫著书十五年，未尝一日变节，事继母恭慎，犹初授教时，一家熙熙有若太和之俗。且魏，大都也，万人同辞谓之君子。」闻者无不佳咏善让，谓可以劝薄俗。又尝作《声赋》，虽未能高致绝俗，然豪迈有理致。朋游有劝咏以《声赋》贽先达者，咏曰：「取一第乃欲用吾《声赋》耶？」其自负如此。《儒林公议》。</p></li>
<li><p><span id="宋轶五-张咏-12"></span>
张忠定公言：「吾顷与今丞相寇公、南阳张覃，取大名府解试罢，众谓吾名居覃之右。吾上府帅书，言覃之德行于乡里，有古人风。将以某之文近覃之文，则未知覃之行，远某之万万矣。」遂荐覃为解元。公曰：「士君子当以德义相先，不然未足为士矣。」《厚德录》卷二。</p></li>
<li><p><span id="宋轶五-张咏-13"></span>
忠定张尚书曾令鄂州崇阳县。崇阳多旷土，民不务耕织，唯以植茶为业。忠定令民伐去茶园，诱之使种桑麻。自此茶园渐少，而桑麻特盛于鄂、岳之间。至嘉祐中改茶法，湖、湘之民，苦于茶租，独崇阳茶租最少，民监他邑，思公之惠，立庙以报之。民有入市买菜者，公召谕之曰：「邑居之民，无地种植，且有他业，买菜可也。汝村民，皆有土田，何不自种而费钱买菜？」笞而遣之。自后人家皆置圃，至今谓芦菔为「张知县菜」。《梦溪补笔谈》卷二。《后山谈丛》卷五、卷六。《宋名臣言行录》前集卷三。《自警编》卷七。《麈史》卷上。《昨非庵日纂》一集卷一、卷九。</p></li>
<li><p><span id="宋轶五-张咏-14"></span>
张乖崖为崇阳令，一吏自库中出，视其鬓傍巾下有一钱，诘之，乃库中钱也。乖崖命杖之，吏勃然曰：「一钱何足道，乃杖我耶？尔能杖我，不能斩我也！」乖崖援笔判曰：「一日一钱，千日一千，绳锯木断，水滴石穿。」自仗剑，下堦斩其首，申台府自劾。崇阳人至今传之。《鹤林玉露》乙编卷四。《何氏语林》卷六。《尧山堂外纪》卷四十四。《宋稗类钞》卷一。</p></li>
<li><p><span id="宋轶五-张咏-15"></span>
张忠定公咏知通进银台司，并州有军校笞他部卒至死，狱具，奏上。法官谓非所部，当如凡人。公执奏之曰：「并接羌、胡，兵数十万，一旦因一卒法死一校，卒有轻所部之心，且生事，不若杖遣，于权宜为便。」上如法官议。不数日，并卒怨本校，白昼五六辈提刀趍喧，争前刺校，心胃狼籍尸下，遂窜去。朝廷方以公向所执为是。《渑水燕谈录》卷二。</p></li>
<li><p><span id="宋轶五-张咏-16"></span>
张咏当太宗朝，时望渐高。执政者忌之，恐有大用，言于上，谓咏有威名，欲以武爵处之，咏闻不乐。一日燕见，自请为武臣，别求三千人赀粮，亲募拳勇之士自卫以备出战。上不许。自是执政无敢议者。《儒林公议》。</p></li>
<li><p><span id="宋轶五-张咏-17"></span>
命公知成都府事。时关中率民负粮以饷川师，道路不绝。公至府，问城中所屯兵尚三万人，而无半月之食。公访知盐价素高，而廪有余积，乃下其估，听民得以米易盐，于是民争趋之。未逾月，得米数十万斛。军中喜而呼曰：「前所给米皆杂糠土，不可食，今一一精好。此翁真善干国事者。」公闻而喜曰：「吾令可行矣。」《宋名臣言行录》前集卷三。《自警编》卷七。《昨非庵日纂》二集卷一。</p></li>
<li><p><span id="宋轶五-张咏-18"></span>
张乖崖守成都，兵火之余，人怀反侧。一日，合军旅大阅，始出，众遂嵩呼者三，乖崖亦下马东北望而三呼，复揽辔行，众亦不敢讙。赵济畏之龙图，乖崖孙婿也，尝以此事告于韩魏公。公曰：「当是时，某亦不敢措置。」《麈史》卷中。《宋朝事实类苑》卷十四。《宋名臣言行录》前集卷三。《自警编》卷七。《鹤林玉露》乙编卷六。《贤弈编》卷二。《昨非庵日纂》一集卷十五。</p></li>
<li><p><span id="宋轶五-张咏-19"></span>
张咏守益部，时经王小波之乱，遗寇未殄。中贵人宣政使王继恩总兵柄，骄不急贼，咏因教主者不给兵粮。群校诉于咏，咏曰：「即今出则给，若不出则不给。要反，但听之。」继恩翊日遂出捕贼。《儒林公议》。</p></li>
<li><p><span id="宋轶五-张咏-20"></span>
枢密直学士张咏知益州，有巡检所领龙猛军人溃为群盗。龙猛军者，本皆募群盗不可制者充之，慓悍善鬬，连入数州，俘掠而去。蜀人大恐。咏一日召钤辖以州牌印付之，钤辖愕然，请其故，咏曰：「今盗势如此，而钤辖晏然安坐，无讨贼心，是必欲令咏自行也。钤辖宜摄州事，咏将出讨之。」钤辖惊曰：「某今行矣。」咏曰：「何时？」曰：「即今。」咏顾左右张酒具于城西门之上，曰：「钤辖将出，吾今饯之。」钤辖不得已，勒兵出城，与饮于楼上。酒数行，钤辖曰：「某愿有谒于公。」咏曰：「何也？」曰：「某所求兵粮，愿皆应副之。」咏曰：「诺。老夫亦有谒于钤辖。」曰：「何也？」咏曰：「钤辖今往，必灭贼；若无功而返，必断头于此楼之下矣。」钤辖震栗而去。既而与贼遇，果败，士众皆还走几十里。钤辖召其将校告之曰：「观此翁所为，真斩我，不为异也。」遂复进，力战，大破之，贼遂平。《涑水记闻》卷七。《宋朝事实类宛》卷二十二。《宋名臣言行录》前集卷三。</p></li>
<li><p><span id="宋轶五-张咏-21"></span>
平李顺贼明年，有广武指挥刘旰者，自怀安军劫巡检使率众叛，全带衣甲，冲破汉州，西往彭州路去。公曰：「可也。」日与上官正及僚属往大慈寺弈棋偶射，民间忧喜相半，不知其由。公料贼经永康军，将至蜀州，谓上官曰：「可出兵击之。公如不行，吾则亲往。」上官请行，公约曰：「此去新津，抵方井，必遇贼。彼疲我锐，击之必克。」翌日至方井，果与贼相遇，掩杀殆尽。上官凯旋，公迎之，欢醼尽日。或谓公曰：「贼袭破数郡，不逐之，何也？」公曰：「彼贼势方盛，三日而四郡不守，五日而两川震惊，若袭之与鬬，必彼勇而我怯。曷若俟其气衰击之，则势如破竹。」《宋朝事实类苑》卷十四引《忠定公语录》。</p></li>
<li><p><span id="宋轶五-张咏-22"></span>
讨刘旰兵士回，有以带贼首级而来，欲谋为战功者。公曰：「当奔突交战之际，岂暇获其首邪？此必战后翦来，知复是谁？」殿直段伦曰：「如学士之言，果神明矣。当时随伦为先锋，入贼用命者，皆中伤被体，主帅令付营切要将理。」公曰：「岂若是邪？」遂遣令悉抬舁来，既至，公先录中伤兵士功，以其带首级来者次之。是时军情仰公赏罚至当，相顾欢跃，公先于厅前分垛钱绢，充卸甲例物。公遂出迎上官，醼于衙署，引甲士坐于东西厢，劳之曰：「喜汝等杀贼胜回，各各卸下衣甲，领取例物归营去。」众皆肩抱钱绢，欢跃盈衢，百姓不限亲疎，迎之相贺。《宋朝事实类苑》卷十四引《忠定公语录》。</p></li>
<li><p><span id="宋轶五-张咏-23"></span>
川界既安，兵未凯旋，颇有骄色，食必肥鲜，衣必华焕，而妻子是恋。公虑其抽回日，有顾望心，遂密奏乞差上前心腹近臣，可以弹压得主帅者，分其权势，然后抽兵，即无虞矣。寻诏崇仪副使、入内内侍押班卫绍钦充同西川捉贼招安使。卫风仪峻整，词气谠直，折冲行事，帅不能违，幕下军吏，悉皆畏惮，遂旋抽兵赴阙，一无顾恋者。改元至道春二月，卫入觐，奏剑门部署上官正守关有功，遂诏授峰州团练使，充西川招安使，替主帅归京。公与上官气义相得，谋无不臧，由是川界路无拾遗矣。公乃作悼蜀诗四十韵，见本集。《宋朝事实类苑》卷十四引《忠定公语录》。</p></li>
<li><p><span id="宋轶五-张咏-24"></span>
淳化甲午，李顺乱蜀，张乖崖镇之。伪蜀僭侈，其宫室规模皆王建、孟知祥乘其弊而为之。公至则尽损之，如列郡之式。郡有西楼，楼前有堂，堂之屏乃黄筌画双鹤花竹怪石，众名曰「双鹤厅」。南壁有黄氏画湖滩山水双鹭。二画妙格冠于两川。贼锋既平，公自坏壁尽置其画为一堂，因名曰「画厅」。《湘山野录》卷上。</p></li>
<li><p><span id="宋轶五-张咏-25"></span>
张公镇成都。一日，见一卒抱小儿在廊下戏，小儿忽怒扯其父。张公见之，集众，语曰：「此方悖逆，乃自习俗，幼已如此，况其长成，岂不为乱！」遂杀之。《宋名臣言行录》前集卷三。《余冬序录》卷一。</p></li>
<li><p><span id="宋轶五-张咏-26"></span>
张忠定知益州，……主帅帐下宠卒恃势吓民暴取财物，民有诉者。其人缒城夜遁。张忠定公差衙校往捕之，戒曰：「尔生擒得，则浑衣扑入井中，作逃走投井申来。」是时群党讻讻，闻自投井，故无他说。又免与主帅有不协名。《自警编》卷七。《宋稗类钞》卷三。</p></li>
<li><p><span id="宋轶五-张咏-27"></span>
乖崖知益州时，有小吏忤乖崖。乖崖械其颈，吏恚曰：「枷即易，脱即难。」乖崖曰：「脱亦何难？」即就枷斩之。吏俱悚惧。《宋稗类钞》卷一。</p></li>
<li><p><span id="宋轶五-张咏-28"></span>
乖崖张公咏尹益部日，值李顺兵火之后，群政未举。因决一吏，词不伏，公曰：「这汉要剑吃？」彼云：「决不得，吃剑则得。」公命斩之以狥。军吏愕眙相顾，自是始服公威信。李顺党中有杀耕牛避罪亡逸者，公许其首身。拘母十日，不出，释之。复拘其妻，一宿而来。公断云：「禁母十夜，留妻一宵。倚门之望何疎？结发之情何厚？旧为恶党，因之逃亡。许令首身，犹尚顾望。」就市斩之。于是首身者继至，并遣归业，蜀民由此安居。《青箱杂记》卷十。《宋朝事实类苑》卷二十二。《宋名臣言行录》前集卷三引《语录》。</p></li>
<li><p><span id="宋轶五-张咏-29"></span>
乖崖公镇蜀时，主帅平贼，如风悸草乱，久不宁息。公谓主帅曰：「有平民无告者，在党中，亦宜治之。」翌日，帅送贼二十余人，请公治之。公悉给公凭遣之，曰：「各著业去。」帅怒曰：「何擅纵贼人？」公曰：「昨日李顺胁民为贼，今日仆与足下化贼为民，用固邦本。」《宋朝事实类苑》卷十四引《忠定公语录》。《言行龟鉴》卷七。</p></li>
<li><p><span id="宋轶五-张咏-30"></span>
民间讹言，有白头老翁午后食人男女。公召犀浦，谓曰：「近讹言惑众，汝归县去，访市肆中归明人尚为乡里患者，必大言其事，但立证解来。」明日果得之，公遂戮于市。即日帖然，夜市如故。公曰：「妖讹之兴，沴气乘之。妖则有形，讹则有声。止讹之术，在乎识断，不在厌胜。」《宋名臣言行录》前集卷三。《自警编》卷七。《古事比》卷十六。</p></li>
<li><p><span id="宋轶五-张咏-31"></span>
张咏时，有僧行止不明，有司执之以白咏，咏熟视，判其牒曰：「勘杀人贼。」既而案问，果一民也，与僧同行于道中，杀僧，取其祠部戒牒三衣，因自披剃为僧。寮属问咏：「何以知之？」咏曰：「吾见其额上犹有系巾痕也。」《涑水记闻》卷七。《宋名臣言行录》前集卷三。《宋朝事实类苑》卷二十二。《自警编》卷七。《言行龟鉴》卷七。</p></li>
<li><p><span id="宋轶五-张咏-32"></span>
张乖崖知江宁府，僧陈牒出，公据判送司理院，勘杀人贼。翌日，群官聚厅，不晓其故。乖崖召僧至，讯云：「作僧几年？」对：「七年。」复讯之云：「何故额有系头巾痕？」僧惶怖服罪。至今案牍尚在。初知益州，斩一猾吏，前后郡吏所倚任者，吏称无罪诛。封判，令至〔市〕曹方读示之。既闻断辞，告市人曰：「尔辈得好知府矣。」李顺尝有死罪系狱，此吏故纵之也。《江邻几杂志》。《宋名臣言行录》前集卷三。《棠阴比事》。《仕学规范》卷二十八。</p></li>
<li><p><span id="宋轶五-张咏-33"></span>
见范文度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%8C%83%E6%96%87%E5%BA%A6-1">1</a>。</p></li>
<li><p><span id="宋轶五-张咏-34"></span>
公寝室中，张灯炷香，通夕宴坐，郡楼上鼓番漏水，历历分明，傥一刻差，必诘之。守籖者指名伏辜，谓公为神明。公曰：「鼓角为中军号令，在前尚不分明，其余外事将如何也！」《宋名臣言行录》前集卷三。</p></li>
<li><p><span id="宋轶五-张咏-35"></span>
初，蜀人虽知向学，而不乐仕宦。张公咏察其有闻于乡里者，得张及、李畋、张逵，屡召与语民间事，往往延入卧内，从容款曲，故公于民情无不察者，三人佐之也。其后，三人皆荐于朝，俱为员外郎，而蜀人自此寝多仕宦也。《东斋记事》卷四。《宋朝事实类苑》卷九。</p></li>
<li><p><span id="宋轶五-张咏-36"></span>
李畋苦痁既瘳，请谒，公曰：「子于病中，曾得移心法否？」对曰：「未也。」公曰：「人能于病中移其心，如对君父畏之，慎之，静久自愈。」《宋名臣言行录》前集卷三引《语录》。</p></li>
<li><p><span id="宋轶五-张咏-37"></span>
〔公〕每断事，有情轻法重、情重法轻者，必为判语，读以示之。蜀人镂版，谓之《戒民集》，大底以敦风俗、笃孝义为本也。《宋朝事实类苑》卷九。</p></li>
<li><p><span id="宋轶五-张咏-38"></span>
张尚书咏在蜀时，米三十六文，绢疋三百文。公计兵食外，尽令输绢。米之余者，许城中贫民买之，岁凡若干，贫民颇不乐。公曰：「他日当知矣。」今米三百，绢疋三贯，富人纳贵绢，而贫人食贱米，皆以当时价，于官无所损益，而贫富乃均矣。此张公之惠，于蜀之人怀思之不能已也。《东斋记事》卷四。</p></li>
<li><p><span id="宋轶五-张咏-39"></span>
张咏守蜀，仲春官粜米，仲夏粜盐以惠民。《后山谈丛》卷六。</p></li>
<li><p><span id="宋轶五-张咏-40"></span>
张咏在成都，尝感异梦，召黄丞事兼济，问其有何阴德，黄曰：「无他，但每岁禾麦熟时，以三万缗收籴，至明年民或艰食，即照原价粜之。在己无损，于人颇获济。」乖崖嘉叹，遂坐黄而拜焉。《昨非庵日纂》二集卷三。</p></li>
<li><p><span id="宋轶五-张咏-41"></span>
自王均、李顺之乱后，凡官于蜀者，多不挈家以行，至今成都犹有此禁。张咏知益州，单骑赴任，是时一府官属，惮张之严峻，莫敢蓄婢使者。张不欲绝人情，遂自买一婢，以侍巾帻，自此官属稍稍置姬属矣。张在蜀四年，被召还阙，呼婢父母，出赀以嫁之，仍处女也。张在蜀，一日，有术士上谒，自言能煅汞为白金。张曰：「若能一火煅百两乎？」术士曰：「能之。」张即市汞百两俾煅，一火而成，不耗铢两。张叹曰：「若之术至矣，然此物不可用于私家。」立命工锻为一大香炉，凿其腹曰：「充大慈寺殿上公用。」寻送寺中。以酒榼遗术者而谢绝之，人伏其不欺也。《东轩笔录》卷十。《宋朝事实类苑》卷九。《宋名臣言行录》前集卷三。《青琐高议》后集卷二。《厚德录》卷一。《席上腐谈》卷下。《言行龟鉴》卷四。《何氏语林》卷三。《昨非庵日纂》一集卷十七。《宋稗类钞》卷三。</p></li>
<li><p><span id="宋轶五-张咏-42"></span>
张咏帅蜀日，选一小女浣涤纫缝。张悦其人，中夜心动，厉声自呼曰：「张咏小人，不可！」《尧山堂外纪》卷四十四。《宋稗类钞》卷三。</p></li>
<li><p><span id="宋轶五-张咏-43"></span>
蔡君谟尝书小吴牋云： ……张乖崖镇蜀，当遨游时，士女环左右，终三年未尝回顾。此君殊重厚，可以为薄夫之检押。《梦溪笔谈》卷二十五。《东山谈苑》卷七。</p></li>
<li><p><span id="宋轶五-张咏-44"></span>
公寝室中无侍婢服玩之物，閴如也。李畋尝侍坐庑下，因谓公寝禅室不如，公哂曰：「吾不为轻肥为官，以至此。吾往年及第后，以诗寄傅霖逸人云：『前来失脚下渔矶，苦恋明时未得归。寄与巢由莫相笑，此心不是爱轻肥。』岂今日之言也！」《宋名臣言行录》前集卷三引《忠定公语录》。《言行龟鉴》卷四。</p></li>
<li><p><span id="宋轶五-张咏-45"></span>
张忠定知成都府日，有一生，忘其姓名，为京寺丞，知录事参军，有司责其庭趋，生坚不可。忠定怒曰：「唯致仕即可免。」生遂投牒乞致仕，自袖牒立庭中，仍献一诗辞忠定，其间两句曰：「秋光都似官情簿，山色不如归意浓。」忠定大称赏，自降阶执生手曰：「部内有诗人如此而不知，咏罪人也。」遂与之升阶置酒，欢语终日，还其牒，礼为上客。《梦溪续笔谈》。《霏雪录》卷下。《尧山堂外纪》卷四十四。</p></li>
<li><p><span id="宋轶五-张咏-46"></span>
张尚书镇蜀时，承旨彭公乘始冠，欲持所业为贽，求文鉴大师者为之容。鉴曰：「请君遇旌麾游寺日，具襕鞹与文候之，老僧先为持文奉呈，果称爱，始可出拜。盖八座之性靡测。」一日果来，鉴以彭文呈之。公默览殆遍，无一语褒贬，都掷于地。彭公大沮。后将赴阙，临岐托鉴召彭至，语之曰：「向示盛编，心极爱叹，不欲形言者，子方少年，若老夫以一语奖借，必凌忽自惰，故掷地以奉激。他日子之官亦不减老夫，而益清近。留铁缗抄二百道为缣缃之助，勉之。」后果尽然。《湘山野录》卷下。《宋朝事实类苑》卷五十七。《宋稗类钞》卷三。</p></li>
<li><p><span id="宋轶五-张咏-47"></span>
张忠定公视事退后，有一厅子熟睡。公诘之：「汝家有甚事？」对曰：「母久病，兄为客未归。」访之果然。公翌日差场务一名给之，且曰：「吾厅上有敢睡者耶，此必心极幽懑使之然尔。」故悯之。《厚德录》卷二。《宋朝事实类苑》卷十四。《昨非庵日纂》一集卷十七。《宋稗类钞》卷一。</p></li>
<li><p><span id="宋轶五-张咏-48"></span>
乖崖公在蜀，设厨刲羊及百口，具毛角，召行人估卖，纳钱送一僧院，令与羊子转经。有一学禅僧得钱来谢，公与之坐，且曰：「微僧自来不转经，昨日亦为羊子转经两卷。」公厉声曰：「和尚转则便转，和尚如了得，便莫转，为甚恰为羊子转？」呵起之，公动不容佞，皆若此类。《宋朝事实类苑》卷四十四。</p></li>
<li><p><span id="宋轶五-张咏-49"></span>
张乖崖性刚多躁，蜀中盛暑食馄饨，项巾之带屡垂于盌，手约之，颇烦急，取巾投器中曰：「但请吃。」因舍匕而起。少年慷慨，学击剑，喜立奇节，谓友人曰：「张咏赖生明时，读典坟以自律，不尔则为何等人耶？」《玉壶清话》卷四。《宋朝事实类苑》卷九。</p></li>
<li><p><span id="宋轶五-张咏-50"></span>
忠定公为御史中丞，一日于行香所，宰相张齐贤呼参知政事温仲舒为乡弟，及它语尤鄙。公以非所宜言，失大臣体，遂弹奏之。齐贤深以为恨，后于上前短公曰：「张咏本无文，凡有章奏，皆婚家王禹偁代为之。」禹偁前在翰林，作齐贤罢相麻词，其辞丑诋。及再入中书，禹偁亦再知制诰，故两中伤之。公闻，自辩曰：「臣苦心文学，绅莫不知，今齐贤以臣假手于人，是掩上之明，诬臣之非罪也。」上曰：「卿平生著述几多？可进来。」公遂以所著进。上阅于龙图阁，未竟，赐坐，曰：「今日暑甚。」顾黄门于御几取常所执红绡金龙扇赐公，且称文善。公起，再拜，乃纳扇于几，上曰：「便以赐卿，美今日献文事也。」《渑水燕谈录》卷二。《宋朝事实类苑》卷七。</p></li>
<li><p><span id="宋轶五-张咏-51"></span>
乖崖自成都召为参知政事，既至而脑疽大作，不可巾幞。乖崖自陈求补外，真宗使软裹赴朝，乖崖曰：「岂可以臣一人而坏朝廷法制耶！」乃知杭，而疾愈，上闻之，使中人往伺之，言且将召也。丁晋公以白金千两贻使者，还言如故，乃不召。《后山谈丛》卷四。《容斋随笔》卷八有考辨之言。</p></li>
<li><p><span id="宋轶五-张咏-52"></span>
张咏守余杭，时方歉凶，饥民多犯盐禁。咏无问多少，皆笞而遣之，由是犯者益众。逻捕者群入白咏，以为乱国法。咏怡然纳之，遂留夜饮，因自行酒，谓之曰：「钱塘十万户，饥者八九，苟不以私盐自活，忽焉螽螘屯炽，以死易生，则诸君将奈何？吾止伫秋成，则绳之以法。」坐者皆服其言，至有泣下者，烛屡跋乃罢。是岁至秋，杭无盗贼，民命以济。又有民家子与姊之赘婿争家财者，婿诉曰：「妻父遗命，十之七归婿，三与子。手泽甚明耳。」咏竦然，命酒酹之，谓其子曰：「尔父可谓有智者矣。死之日，尔甫三岁，故托育于婿也。若尔有七分之约，则尔死于婿之手矣。今当七分归尔，三分归婿也。」其子与婿皆号泣再拜而去，人称神明焉。《儒林公议》。</p></li>
<li><p><span id="宋轶五-张咏-53"></span>
〔张咏〕在余杭，有富民病将死，子方三岁，乃命婿主其赀，而与婿遗书曰：「他日欲分财，即以十之三与子，而以七与婿。」子时长立，果以财为讼。以其遗书诣府，请如元约。公阅之，以酒酹地曰：「汝之妇翁明智人也，时以子幼，故以此属汝，不然子死汝手矣。」乃命其财三与婿而子与其七，皆泣谢而去。《名臣碑传琬琰集》上卷十六。《仕学规范》卷二十三。《自警编》卷八。《西湖游览志余》卷七。《余冬序录》卷二。</p></li>
<li><p><span id="宋轶五-张咏-54"></span>
尚书张公咏知杭州。有沈章讼兄彦约割家财不平，求公治之。公曰：「汝异居三年矣，前政何故不言也？」章曰：「尝以告前太守，反受罪。」公曰：「若然，汝之过明矣。」复挞而遣之。后半载，公因行香，四顾左右曰：「向讼兄沈章，居于何处？」左右对：「祇在此巷中。与其兄对门居。」公下马，召章家人并彦家人对立。谓彦曰：「汝弟讼汝。言汝治家掌财久矣，伊幼小，不知赀之多少，汝又分之不等。果均平乎，不平乎？」彦曰：「均平。」询章，曰：「不均。」公谓彦曰：「终不能灭章之口。兄之族，入于弟室；弟之族，入于兄室。更不得入室，即时对换。」人莫不服公之明断焉。《青琐高议》前集卷一。</p></li>
<li><p><span id="宋轶五-张咏-55"></span>
张咏镇永兴，有父老诉牛舌为人所割，咏诘之：「尔于邻仵谁氏最隙？」诉者曰：「有甲氏尝贷粟于某家，不遂，搆怨之深。」咏遽遣去，戒云：「至家径解其牛贷之。」父老如教。翌日，有百姓诉杀牛者，咏谓之曰：「尔割某氏牛舌，以偿贷粟之怨，而反致讼耶。」其人遂伏罪而谓神明焉。《国老谈苑》卷二。</p></li>
<li><p><span id="宋轶五-张咏-56"></span>
张乖崖再治蜀。一日，问其客李畋，外间百姓颇相信服否？畋言：「相公初镇，民已服矣，何待今日！」乖崖曰：「不然。人情难服，前未，今次或恐，然只这『信』字，五年方做得成。」《石林燕语》卷十。《宋名臣言行录》前集卷三引《忠定公语录》。</p></li>
<li><p><span id="宋轶五-张咏-57"></span>
张尚书咏再知益州，转运使黄观以治状条奏，下诏褒美。时贼锋方敛，纪纲过肃，蜀民尚怀击柝之惴。而嘉、邛二州新铸景德大铁钱，利害未定，横议蜂起，朝廷虑之。遣谢宾客涛为西川巡抚，上临轩谕之，曰：「咏之性刚决强劲，卿之性仁明和恕，卿往济之，必无遗策。宜以朕意谕咏：『赖卿在彼，朕无西顾之忧，每事宜与涛协心精议，副朕倚瞩。』」谢公至蜀，明宣宽诏，尚书公抃蹈泣拜。举率从禀，并辔抗劳，西蜀遂安。《玉壶清话》卷六。《宋朝事实类苑》卷二十二引《笔谈》。</p></li>
<li><p><span id="宋轶五-张咏-58"></span>
张乖崖再任成都日，夜分时，城北门申有中贵人到，要请钥匙开门。公令开，既入见，公谓曰：「朝廷还知张咏在西川否？况川中两经兵寇，差咏治乱。令中贵人入川，比欲申地主之礼。如何须得中夜入城，使民惊扰，不知有何急公干当？」中贵曰：「啣命往峨眉山烧香。」公曰：「待要先斩后奏，或先奏后斩耶？」中贵悚惧曰：「念某乍离班行，不知州府事体。」公曰：「若如此道即是。」却令出北门宿。来早入衙，下牓子云：「奉敕往峨眉山烧香，入内内侍省王某参。」公判牓子：「既衔王命，不敢奉留。请于小南门出去。」其严正如此。《能改斋漫录》卷十二。《宋稗类钞》卷一。</p></li>
<li><p><span id="宋轶五-张咏-59"></span>
张乖崖云：「治蜀如用十张牛皮，缝作一大气毬，如有踢得起，须用得转，即是能做。」故两治蜀民，至今有去思。《类说》卷十九引《骇闻录》。</p></li>
<li><p><span id="宋轶五-张咏-60"></span>
张乖崖常称：「使寇公治蜀，未必如咏。至于澶渊一掷，咏亦不敢为也。」深叹服之。《涑水记闻》卷五。《宋名臣言行录前集》卷四。</p></li>
<li><p><span id="宋轶五-张咏-61"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-29">29</a>。</p></li>
<li><p><span id="宋轶五-张咏-62"></span>
张咏自益州寄书与杨大年，进奏院监官窃计之云：「益州近经寇乱，大臣密书相遗，恐累我。」发视之，无它语，纸尾批云：「近日白超用事否？」乃缴奏之，真宗初亦讶之，以示寇准。准微笑曰：「臣知开封府有伍伯姓白，能用杖。都下但翘楚者，以白超目之，每饮席，浮大觥，遂以为况。」真宗方悟而笑。《孔氏谈苑》卷一。</p></li>
<li><p><span id="宋轶五-张咏-63"></span>
有范延贵者为殿直，押兵过金陵，张忠定公咏为守，因问曰：「天使沿路来，还曾见好官员否？」延贵曰：「昨过袁州萍乡县邑宰张希颜著作者，虽不识之，知其好官员也。」忠定曰：「何以言之？」延贵曰：「自入萍乡县境，驿传桥道皆完葺，田莱垦辟，野无堕农，及至邑则鄽肆无赌博，市易不敢諠争，夜宿邸中，闻更皷分明，以是知其必善政也。」忠定大笑曰：「希颜固善矣，天使亦好官员也。」即日同荐于朝。《东轩笔录》卷十。《宋朝事实类苑》卷二。《宋名臣言行录》前集卷三。《群书类编故事》卷五。《宋稗类钞》卷一。</p></li>
<li><p><span id="宋轶五-张咏-64"></span>
见萧楚才<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%90%A7%E6%A5%9A%E6%89%8D-1">1</a>。</p></li>
<li><p><span id="宋轶五-张咏-65"></span>
忠定公后自金陵入，苦脑疽，未陛见，御史合门累有奏，上宽其告，俾养疾。公恨不得面陈所怀，乃抗论「近年以来，虚国家帑藏，竭生民膏血，以奉无用之土木，皆丁谓、王钦若启上侈心之所为也，不诛死，无以谢天下。」章三上，不报，出知陈州。《渑水燕谈录》卷二。</p></li>
<li><p><span id="宋轶五-张咏-66"></span>
真宗造玉清昭应宫，张咏上言：「不审造宫观，竭天下之财，伤生民之命。此皆贼臣丁谓诳惑陛下，乞斩丁谓头置于国门，以谢天下。然后斩咏头置于丁氏之门，以谢丁谓。」上亦不罪焉。《涑水记闻》卷七。《类说》卷十九引《三朝圣政录》。</p></li>
<li><p><span id="宋轶五-张咏-67"></span>
乖崖公张咏，尝典陈州。漕使检点米仓，见近纳不当支者有新印。疑而诘主吏，吏答以月支官吏俸米。漕移文诘公，公批于后曰：「国家养贤，不与士卒同，付案不行。」即时遣送漕，自出衙门，坐于楼下，俟送漕使。漕使不得已，仓皇而行。《能改斋漫录》卷十二。</p></li>
<li><p><span id="宋轶五-张咏-68"></span>
张尚书咏镇陈台，一日，邸报同年王文正公旦登庸，乖崖色不甚悦，奋须振臂谓客曰：「朝廷安肯用经纶康济人乎？赖余素以直节自誓，束发登仕无两府之志。」时幕中杜寿隆者，乘其语而悦之曰：「贱子素知公无两府意。」遽问曰：「此吾胸中蕴畜，子安得预其知乎？」杜曰：「某盖昔尝诵公《柳》诗『安得辞荣同范蠡，绿丝和雨系扁舟』之句，因所以知之。」愠少解。《湘山野录》卷上。</p></li>
<li><p><span id="宋轶五-张咏-69"></span>
乖崖在陈，一日方食，进奏报至，且食且读，既而抵案恸哭久之，哭止，复弹指久之，弹止，骂詈久之，乃丁晋公逐莱公也。乖崖知祸必及己，乃延三大户于便坐，与之博，袖间出彩骰子，胜其一坐，乃买田宅为归计以自污。晋公闻之，亦不害也。《后山谈丛》卷四。《宋名臣言行录》前集卷三。《容斋随笔》卷八。</p></li>
<li><p><span id="宋轶五-张咏-70"></span>
杨文公由禁林为汝守，张尚书咏移书云：「张老子今年七十矣，气血衰劣，湎然沉昬，入静自守，以真排邪。忽覩来缄，不审大年官若是，而守若是。又思大年气薄多病，应遂移疾之请，盛年辞荣，是名高格。若智不及，气屑屑罹祸者，自古何限。大年素养道气，宜终窭埽地，莫致润屋，得君得时，无害生民。大年知张老子乎？老子心无蕴畜，绝情绝思，顾身世若脱屣，岂能念他人乎？大年自持，不宣。咏白。」其语直气劲，如乖崖之在目。干宝《晋书》称王献之尝云：「吾于文章书札，识人之形貌情性。」真所谓也。《湘山野录》卷中。《宋朝事实类苑》卷四十一。</p></li>
<li><p><span id="宋轶五-张咏-71"></span>
乖崖张公咏，晚年典淮阳郡，游赵氏西园，作诗曰：「方信承平无一事，淮阳闲杀老尚书。」后一年捐馆，诗谶也。《青箱杂记》卷七。《宋朝事实类苑》卷四十六。</p></li>
<li><p><span id="宋轶五-张咏-72"></span>
张咏为兵部尚书，临终上疏言：「丁谓奸邪，用之乱国，愿斩之以谢天下。」《国老谈苑》卷一。《类说》卷四十五引《圣宋掇遗》。</p></li>
<li><p><span id="宋轶五-张咏-73"></span>
张乖崖少时，任侠击剑，心隘六合，将遗世仙去。始与逸人傅霖者同学，霖隐不仕。公中第日光显，散遣亲密，四方求霖同学者，三十年不可得。尝作忆霖诗：「寄语巢由莫相笑，此生终不羡轻肥。」晚岁罢成都，转寄守宛丘，诟讼简稀。一日卧铃阁，有被褐骑蹇驴，气貌高胜者，叩门大呼曰：「尚书！青州傅霖来。」阍吏异之，走白，公闻惊且喜，倒屣出迎。召吏责曰：「傅先生，天下贤士，乃守尚不得友，汝何人，敢姓名乎？」霖即从容笑曰：「别子一世，尚尔童心，是岂知世间有我耶？」公道旧，且问何昔隐今出。霖曰：「子将去矣，来报子尔。」曰：「咏亦自知之。」霖曰：「知复何言。」翌日而去。后一月，公薨于镇云。《宋朝事实类苑》卷四十二。《西清诗话》卷上。《苕溪渔隐丛话》前集卷二十五。《东都事略》卷四十五。《名贤氏族言行类稿》卷二十五。《新编分门古今类事》卷十。《宋诗纪事》卷六。</p></li>
<li><p><span id="宋轶五-张咏-74"></span>
傅霖，乃乖崖之友也，交甚密。开宝中尝会于干城，终夕谈话，邻有病痁者，为之不作。公每有书与傅，傅必先梦之，故傅有诗云：「剧谈驱疟鬼，幽梦得乡书。」叙实事也。《苕溪渔隐丛话》后集卷十九引《复斋漫录》。《宋诗纪事》卷三。</p></li>
<li><p><span id="宋轶五-张咏-75"></span>
忠定在蜀日，与一僧善。及归，谓僧曰：「君当送我至鹿头，有事奉托。」僧依其言，至鹿头关，忠定出一书封角付僧曰：「谨收此。后至乙卯年七月二十六日，当请于官司，对众发之，慎不可私发。若不待其日及私发者，必有大祸。」僧得其书，至大中祥符七年岁乙卯，时凌侍郎策帅蜀，僧乃持其书诣府，具陈忠定之言。其僧亦有道者，凌信其言，集从官共开之，乃忠定真容也。其上有手题曰：「咏当血食于此。」后数日，得京师报，忠定以其年七月二十六日捐馆。凌乃为之筑庙于成都。蜀人自唐以来，严祀韦南康，自此乃改祠忠定至今。《梦溪笔谈》卷二十。《茶香室四钞》卷十。</p></li>
<li><p><span id="宋轶五-张咏-76"></span>
张乖崖成都还日，临行封一纸轴付僧文鉴大师者，上题云：「请于乙卯岁五月二十一日开。」后至祥符八年，当其岁也。时凌侍郎策知成都，文鉴至是日持见凌公曰：「先尚书向以此嘱某，已若干年，不知何物也，乞公开之。」洎开，乃所画野服筇，黄短褐，一小真也。凌公奇之，于大慈寺阁龛以祠焉。盖公祥符七年甲寅五月二十一日薨，开真之日，当小祥也。《湘山野录》卷上。《宋朝事实类苑》卷四十五。《宋稗类钞》卷一。</p></li>
<li><p><span id="宋轶五-张咏-77"></span>
公离蜀日，以一幅书授蜀僧希白，其上题「须十年后开」。其后公薨于陈，凶讣至蜀，果十年。启封，乃乖崖翁真子一幅，戴隐士帽，褐袍绢带，其傍题云：「依此样写于仙游阁。」兼自撰《乖崖翁真赞》云：「乖则违众，崖不利物。乖崖之名，聊以表德。徒劳丹青，绘写凡质。欲明此心，服之无斁。」至今川民皆依样家家传写。《青箱杂记》卷十。《东斋记事》补遗「僧希白」，作「僧正」。</p></li>
<li><p><span id="宋轶五-张咏-78"></span>
初，蜀新乱，张尚书至，公宇袭旧制，周列更铺凡数百所，公即日命罢之，人心大安。及代去，留一卷实封文字与僧正希白，且云：「候十年观此。」后十年，公薨于陈州，讣至，希白为公设大会斋，请知府凌谏议策发开所留文字，乃公画像，衣兔褐，系绦草裹，自为赞曰：「乖则违俗，崖不利物。乖崖之名，聊以表德，因号乖崖。」公遂画于天庆观仙游阁。又九曜院皆画公像，府衙之东南隅，又有祠堂，皆后人思公而为之也。《宋朝事实类苑》卷九。《宋名臣言行录》前集卷三。《尧山堂外纪》卷四十四。</p></li>
<li><p><span id="宋轶五-张咏-79"></span>
张乖崖浴为猿。《能改斋漫录》卷十八。</p></li>
<li><p><span id="宋轶五-张咏-80"></span>
洛阳周公济葬母，躬修茔域。见艮方多砖，公曰：「此必古者不封之墓。」即掩之，因增土数尺。是夜梦一老人，衣冠甚伟，揖谢曰：「感公修吾宅。」问其名，乖崖也。既觉悟，曰：「乖崖乃宋张忠定公咏之号也。」已而考之，实葬其地。周公，正统时人，由监察御史官至安庆府知府。《西园闻见录》卷一百四。</p></li>
</ol>
</div>
<div id="萧楚才" class="section level2" number="15.56">
<h2>
<span class="header-section-number">15.56</span> 萧楚才<a class="anchor" aria-label="anchor" href="#%E8%90%A7%E6%A5%9A%E6%89%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-萧楚才-1"></span>
萧楚才知溧阳县时，张乖崖作牧。一日召食，见公几案有一绝云：「独恨太平无一事，江南闲杀老尚书。」萧改「恨」作「幸」字，公出视稿，曰：「谁改吾诗？」左右以实对。萧曰：「与公全身。公功高位重，奸人侧目之秋。且天下一统，公独恨太平，何也？」公曰：「萧弟，一字之师也。」《陈辅之诗话》。《类说》卷五十七。《苕溪渔隐丛话》前集卷二十五。《读书镜》卷八。《昨非庵日纂》一集卷十四。</li>
</ol>
</div>
<div id="窦元宾" class="section level2" number="15.57">
<h2>
<span class="header-section-number">15.57</span> 窦元宾<a class="anchor" aria-label="anchor" href="#%E7%AA%A6%E5%85%83%E5%AE%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-窦元宾-1"></span>
王元之谪黄州，实由宰相不悦，交亲无敢私见，惟窦元宾握手泣言于合门曰：「天乎，使公屡出，岂非命耶！」士大夫高之。元之以诗谢之云：「惟有南宫窦员外，为予垂泪合门前。」《渑水燕谈录》卷七。参见王禹偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E7%A6%B9%E5%81%81-24">24</a>。</p></li>
<li><p><span id="宋轶五-窦元宾-2"></span>
见盛度<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%AE%8B%E8%BD%B6%E5%8D%81%E4%B8%80-%E7%9B%9B%E5%BA%A6-12">12</a>。</p></li>
</ol>
</div>
<div id="王小波" class="section level2" number="15.58">
<h2>
<span class="header-section-number">15.58</span> 王小波<a class="anchor" aria-label="anchor" href="#%E7%8E%8B%E5%B0%8F%E6%B3%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-王小波-1"></span>
本朝王小波、李顺、王均辈啸聚西蜀，盖朝廷初平孟氏，蜀之帑藏归京师，其后言利者争述功利，置博易务，禁私市，商贾不行，蜀民不足，故小波得以激怒其人曰：「吾疾贫富不均，今为汝均之。」贫者附之益众。《渑水燕谈录》卷八。</li>
</ol>
</div>
<div id="李-顺" class="section level2" number="15.59">
<h2>
<span class="header-section-number">15.59</span> 李　顺<a class="anchor" aria-label="anchor" href="#%E6%9D%8E-%E9%A1%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-李顺-1"></span>
蜀父老言：王小皤之乱，自言「我土锅村民也，岂能霸一方？」有李顺者，孟大王之遗孤。初，蜀亡，有晨兴过摩诃池上者，见锦箱锦衾覆一襁褓婴儿，有片纸在其中，书曰：「国中义士，为我养之。」人知其出于宫中，因收养焉，顺是也，故蜀人惑而从之。未几，小皤战死，众推顺为主，下令复姓孟。及王师薄城，城且破矣，顺忽饭城中僧数千人以祈福。又度其童子亦数千人，皆就府治削发，衣僧衣。晡后分东西门两门出。出尽，顺亦不知在，盖自髡而遯矣。明日，王师入城，捕得一髯士，状颇类顺，遂诛之，而实非也。有带御器械张舜卿者，因奏事，密言：「臣闻顺已逸去，所献首非也。」太宗以为害诸将之功，叱出将斩之。已而贷之，亦坐免官。及真庙天禧初，顺竟获于岭南。初欲诛之于市，且令百官贺。吕文靖为知杂御史，以为不可，但即狱中杀之。人始知舜卿所奏非妄也。蜀人又谓：顺逃至荆渚，入一僧寺，有僧熟视曰：「汝有异相，当为百日偏霸之主，何自在此？汝宜急去，今年不死，尚有数十年寿。」亦可怪也。又云方顺之作，有术士拆顺名曰：「是一百八日有西川耳，安能久也。」如期而败。《老学庵笔记》卷九。《宋稗类钞》卷一。</p></li>
<li><p><span id="宋轶五-李顺-2"></span>
蜀中剧贼李顺陷剑南，两川、关右震动，朝廷以为忧。后王师破贼，枭李顺收复两川，书功行赏，了无间言。至景祐中，有人告李顺尚在广州，巡检使臣陈文琏捕得之，乃真李顺也。年已七十余，推验明白，囚赴阙，复按皆实。朝廷以平蜀将士功赏已行，不欲暴其事，但斩顺，赏文琏二官，仍合门祗候。文琏，泉州人。康定中，老归泉州，予尚识之。文琏家有《李顺案欵》，本末甚详。顺本味江王小博之妻弟。始王小博反于蜀中，不能抚其徒众，乃共推顺为主。顺初起，悉召乡里富人大姓，令具其家所有财粟，据其生齿足用之外，一切调发，大赈贫乏，录用材能，存抚良善，号令严明，所至一无所犯。时两蜀大饥，旬日之间，归之者数万人。所向州县，开门延纳，传檄所至，无复完垒。及败，人尚怀之，故顺得脱去，三十余年乃始就戮。《梦溪笔谈》卷二十五。《挥麈后录》卷五。《志雅堂杂钞》卷上。</p></li>
<li><p><span id="宋轶五-李顺-3"></span>
淳化四年十二月，蜀寇王小波死，李顺继之。明年正月己巳，即蜀王位。五月丁巳，两川招安使王继恩克成都，顺就擒。开禧三年正月，大将吴曦叛蜀，归款于虏，甲午，即蜀王位，丁酉，受虏册。二月乙亥，随军转运安丙奉密诏枭曦于兴州。说者析顺字，谓居川之傍一百八日；析曦字，谓三十八日，我乃被戈。较其即位、受册之日，不差毫发，又俱终始于蜀。《桯史》卷二。《宋稗类钞》卷二。</p></li>
<li><p><span id="宋轶五-李顺-4"></span>
成都江渎庙北壁外，画美髯一丈夫，据银胡床坐，从者甚众，邦人云蜀贼李顺也。《老学庵笔记》卷五。</p></li>
</ol>
</div>
<div id="胡-旦" class="section level2" number="15.60">
<h2>
<span class="header-section-number">15.60</span> 胡　旦<a class="anchor" aria-label="anchor" href="#%E8%83%A1-%E6%97%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-胡旦-1"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-13">13</a>。</p></li>
<li><p><span id="宋轶五-胡旦-2"></span>
胡旦少有俊才，尚气凌物，尝语人曰：「应举不作状元，仕宦不作宰相，乃虚生也。」随计之秋，郡守坐中闻雁，旦赋诗曰：「明年春色里，领取一行归。」诗人皆壮其言。明年果魁天下。《渑水燕谈录》卷四。《古今事文类聚》前集卷二十六。《尧山堂外纪》卷四十三。《宋诗纪事》卷五。</p></li>
<li><p><span id="宋轶五-胡旦-3"></span>
胡旦作《长鲸吞舟赋》，其状鲸之大曰：「鱼不知舟在腹中，其乐也融融；人不知舟在腹内，其乐也泄泄。」又曰：「双须竿直，两目星溢。」杨孜览而笑曰：「舟入鱼腹，恨何小也。」《东轩笔录》卷十五。</p></li>
<li><p><span id="宋轶五-胡旦-4"></span>
胡大监旦知明州，道出维扬。时同年董给事俨知扬州，遇之特欢，截篙投𫇛以留之。一日，延入后馆，出姬侍，列殽𫗧，其宴豆皆上方贵器。饮酣，胡谓董曰：「吾辈出于诸生，所享若此，麤亦忝矣。弊舟亦有衰鬟二三，容止玩饰，不侔同年之家，人生会合难得，或不弃，来日能枉驾弊舟数杯可乎？」董感其意，大喜，徐又曰：「三品珍器，贫家平生未识，可略假舟中，聊以夸示荆钗得否？」董笑曰：「状元兄见外之甚也。」亟命涤濯，以巨奁尽贮之，对面封讫，令送舟中。明日五鼓，张帆乘风，瞥然不告而行。不旬至杭州，薛大谏映亦牓下生也，首问胡曰：「过维扬，见董同年否？」胡曰：「见。」又曰：「董望之材器英迈，奇男子也，然止是性贪。」一日尊前，胡谓薛曰：「聊假二千缗，创立鉴湖别墅，鄞麾才罢，便当谢病，一扁舟钓于越溪，岂能随蜗蝇竞吻角乎？」薛公不得已，赠白金三百星，聊为钓溪一醉。旦颔领之，不为少谢。《玉壶清话》卷三。《宋朝事实类苑》卷七十。《类说》卷五十五引《杂说》。</p></li>
<li><p><span id="宋轶五-胡旦-5"></span>
见李沆<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E6%9D%8E%E6%B2%86-13">13</a>。</p></li>
<li><p><span id="宋轶五-胡旦-6"></span>
胡秘监周甫贬坊州团练副使，擅离徙所，至鄜州谒宋太素尚书，被劾，特置不问。《老学庵笔记》卷六。</p></li>
<li><p><span id="宋轶五-胡旦-7"></span>
陈洪进请谥于朝，胡旦扬言曰：「宜谥忠靖。」忠靖乃下军之名，其子惭惧，赂以白金数镒，乃改之。《能改斋漫录》卷十三。</p></li>
<li><p><span id="宋轶五-胡旦-8"></span>
胡秘监旦，学冠一时，而轻躁喜玩人。其在西掖也，尝草《江仲甫升使额诰词》云：「归马华山之阳，朕虽无愧；放牛桃林之野，汝实有功。」盖江小字芒儿，俚语以牧童为「芒儿」。胡又尝行巨珰诰词云：「以尔久淹禁署，克慎行藏。」由是诸竖切齿。范应辰为大理评事，旦画一布袋，中藏一丐者，以遗范，题云：「袋里贫士。」《渑水燕谈录》卷十。《宋朝事实类苑》卷六十四。</p></li>
<li><p><span id="宋轶五-胡旦-9"></span>
胡旦为兵部郎中、知制诰，将获罪前数日，禁中忽报云：「召对，赐鞍马。」侦者悉白有位邸吏，传报四方，既而诘之，虚也，并不知所得之自。后数日，贬安州行军司马。《宋朝事实类苑》卷四十六引《名贤诗话》。</p></li>
<li><p><span id="宋轶五-胡旦-10"></span>
胡秘监旦自知制诰落职，通判襄州时，谢学士泌知州事，尝因过厅饮酒，胡面色发赤，谢戏曰：「舍人面色如衫色。」胡应声答曰：「学士心头似幞头。」胡时衣绯。《倦游杂录》。《宋朝事实类苑》卷六十七。《续墨客挥犀》卷五。</p></li>
<li><p><span id="宋轶五-胡旦-11"></span>
夏英公镇襄阳，遇大赦，赐酺宴，诏中有「致仕高年，各赐束帛」。时胡大监旦瞽废在襄，英公依诏旨选精缣十疋赠之。胡得缣以手扪之，笑曰：「寄语舍人，何寡闻至此！奉还五匹，请检《韩诗外传》及服虔、贾谊诸儒所解『束帛戋戋，贲于丘园』之义，自可见证。」英公检之，果见三代束帛、束修之制。若束修则十挺之脯，其实一束也。若束帛则卷其帛，屈为二端，五疋遂见十端，表王者屈折于隐沦之道也。夏亦少沮。《湘山野录》卷下。《宋朝事实类苑》卷五十九。《宋稗类钞》卷五。</p></li>
<li><p><span id="宋轶五-胡旦-12"></span>
〔夏英公竦〕镇襄阳时，胡秘监旦丧明居襄，性多狷躁，讥毁郡政。英公昔尝师焉，至贵达，尚以青衿待之，而不免时一造焉。一日，谓公曰：「读书乎？」曰：「郡事鲜暇，但时得意则为绝句。」胡曰：「试诵之。」公曰：「近有《燕雀》诗，云：『燕雀纷纷出乱麻，汉江西畔使君家。空堂自恨无金弹，任尔啾啾到日斜。』」胡颇觉，因少戢。《湘山野录》卷上。</p></li>
<li><p><span id="宋轶五-胡旦-13"></span>
寇莱公南迁，道过襄州，留一绝句于驿亭曰：「沙隄筑处迎丞相，驿使催时送逐臣。到了输他林下客，无荣无辱自由身。」「林下客」，大概言之，初无所主名也。胡秘监旦素不为公所喜，适居郡下，既闻之，遂以林下客谓公为己发，且有称快之语，闻者无不皆笑。《石林诗话》卷中。《尧山堂外纪》卷四十四。</p></li>
<li><p><span id="宋轶五-胡旦-14"></span>
胡大监旦丧明岁久，忽襄阳奏入，胡某欲诣阙乞见。真宗许之。既到阙，王沂公曾在中书，谓诸公曰：「此老利吻，若获对，必妄讦时政。」因先奏曰：「胡某瞽废日久，廷陛蹈舞失容，恐取笑于仗卫，乞令送中书问求见之因。」真宗令中人合门传宣，送旦于中书，或有陈叙，具封章奏上。胡知必庙堂术也。至堂方及席，沂公与诸相具诸生之礼，列拜于前，旦但长揖。方坐，沂公问丈曰：「近目疾增损如何？」胡曰：「近亦稍减，见相公、参政只可三二分来人。」其凉德率此。再问所来之事，坚乞引对。中人再传圣语，既无计，但言襄阳元书乞赐一见。诸相曰：「此必不可得。」急具劄子奏，批下，奉圣旨依奏，乞见宜不允。《湘山野录》卷中。</p></li>
<li><p><span id="宋轶五-胡旦-15"></span>
杨庶几孜言：胡秘监旦退居襄阳，镵大砚以著《汉春秋》。书成，瘗其砚。每闻大臣名士薨卒，必作传以纪其善恶，然世不传。《春明退朝录》卷上。《宋朝事实类苑》卷五十九。</p></li>
<li><p><span id="宋轶五-胡旦-16"></span>
胡旦作大砚，可数尺，镵其旁曰：「宋胡旦作《汉春秋》砚。」遗命埋冢中。《东斋记事》补遗。《东都事略》卷三十八。《剡溪野语》。《何氏语林》卷十一。</p></li>
<li><p><span id="宋轶五-胡旦-17"></span>
胡旦文辞敏丽，见推一时。晚年病目，闭门闲居。一日，史馆共议作一贵侯传，其人少贱，尝屠豕猪。史官以为，讳之即非实录，书之即难为辞，相与见旦，旦曰：「何不曰『某少尝操刀以割』？示有宰天下之志。」莫不叹服。《渑水燕谈录》卷四。</p></li>
<li><p><span id="宋轶五-胡旦-18"></span>
见柳开<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9F%B3%E5%BC%80-11">11</a>。</p></li>
</ol>
</div>
<div id="乐-史" class="section level2" number="15.61">
<h2>
<span class="header-section-number">15.61</span> 乐　史<a class="anchor" aria-label="anchor" href="#%E4%B9%90-%E5%8F%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-乐史-1"></span>
乐史，字子正，抚州宜春人也。母梦异人，令吞五色珠而生史。《名贤氏族言行类稿》卷五十。</li>
</ol>
</div>
<div id="宋-白" class="section level2" number="15.62">
<h2>
<span class="header-section-number">15.62</span> 宋　白<a class="anchor" aria-label="anchor" href="#%E5%AE%8B-%E7%99%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-宋白-1"></span>
端拱初，宋白知举，取二十八人。物论喧然，以为多遗材。诏复取落下人试于崇政殿，于是再取九十九人。而叶齐犹击登闻鼓自列。朝廷不得已，又为覆试，颇恶齐嚚讼，考官赋题，特出「一叶落而天下秋」，凡放三十一人而齐仍第一。《石林燕语》卷八。</p></li>
<li><p><span id="宋轶五-宋白-2"></span>
见李庆孙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E5%BA%86%E5%AD%99-1">1</a>。</p></li>
<li><p><span id="宋轶五-宋白-3"></span>
见麻仲英<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E9%BA%BB%E4%BB%B2%E8%8B%B1-1">1</a>。</p></li>
<li><p><span id="宋轶五-宋白-4"></span>
见苏易简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%8B%8F%E6%98%93%E7%AE%80-3">3</a>。</p></li>
<li><p><span id="宋轶五-宋白-5"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-26">26</a>。</p></li>
</ol>
</div>
<div id="梁周翰" class="section level2" number="15.63">
<h2>
<span class="header-section-number">15.63</span> 梁周翰<a class="anchor" aria-label="anchor" href="#%E6%A2%81%E5%91%A8%E7%BF%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-梁周翰-1"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-62">62</a>。</p></li>
<li><p><span id="宋轶五-梁周翰-2"></span>
艺祖尝以梁周翰补阙管绫锦院，多决工匠，不能处。及驾幸本院，即欲决周翰。周翰急曰：「臣天下名士。」既而宰相救解。艺祖言：「欲决，教知滋味。」遂释之。《东原录》。</p></li>
<li><p><span id="宋轶五-梁周翰-3"></span>
梁修撰周翰，一岁后苑䜩，凡从臣各探韵赋诗，梁得「春」字，曰：「百花将尽牡丹坼，十雨初晴太液春。」上特称之。《玉壶清话》卷五。</p></li>
<li><p><span id="宋轶五-梁周翰-4"></span>
梁周翰，真宗即位，始知诰，《赠柳开诗》曰：「九重城阙新天子，万卷诗书老舍人。」时杨大年、朱昂同在禁掖，杨未及满三十，而二公皆老，数见靳侮。梁谓之曰：「公毋侮我老，此老亦将留与公尔。」朱昂闻之，背面摇手掖下，谓梁曰：「莫与，莫与！」大年死不及五十。《中山诗话》。《诗话总龟》前集卷四十一。《宋朝事实类苑》卷六十六。参见杨亿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9D%A8%E4%BA%BF-15">15</a>。</p></li>
<li><p><span id="宋轶五-梁周翰-5"></span>
梁周翰少有文誉，及入禁林，年已七十。景德中，答宰相待罪表不称旨，上别令赵安仁撰，曰：「不可令周翰知，恐其愧恨。」《类说》卷二十二引《金坡遗事》。</p></li>
</ol>
</div>
<div id="朱-昂" class="section level2" number="15.64">
<h2>
<span class="header-section-number">15.64</span> 朱　昂<a class="anchor" aria-label="anchor" href="#%E6%9C%B1-%E6%98%82"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-朱昂-1"></span>
朱昂侍郎甫弱冠，辞亲游学，其父给钱二千以为行资。径入衡山书院服勤学问，孜孜不怠，夜则拾桐油子燃以诵书。三年业成而归，复以二千纳于父，封识宛然。《仕学规范》卷一引《皇朝名臣四科事实》。</p></li>
<li><p><span id="宋轶五-朱昂-2"></span>
见陈彭年<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%99%88%E5%BD%AD%E5%B9%B4-1">1</a>。</p></li>
<li><p><span id="宋轶五-朱昂-3"></span>
太宗一日幸禁林，谓朱翰林昂曰：「汉宣帝最好勤政，尚五日一视朝，万务宁无壅积耶？朕则不敢辄怠也。」公因得建言：「臣闻尧、舜优游岩廊之上，亦万机允正；唐太宗天下太平，房乔请三日一视朝临政。高宗寰宇宁静，长孙无忌请隔日视事。悉从。自后，双日不坐，只日御视，五日一开延英，遂为通式。今庶政清简，百执犹宁居于私殿，惟陛下凝旒听览，飜无暂暇，宜三五日一临轩，养洪算，蹈太和，合动直静专之道，扃摄思虑，保御真气。」后中书知之，与台谏继陈奏请：「臣等切见朱昂之请对，深协至治，仍乞徇所陈。」久而才允。《玉壶清话》卷六。</p></li>
<li><p><span id="宋轶五-朱昂-4"></span>
见梁周翰<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%A2%81%E5%91%A8%E7%BF%B0-4">4</a>。</p></li>
<li><p><span id="宋轶五-朱昂-5"></span>
开宝塔成，欲撰记，太宗谓近臣曰：「儒人多薄佛典，向西域僧法遇自摩竭陁国来，表述本国有金刚坐，乃释迦成道时所踞之坐，求立碑坐侧。朕令苏易简撰文赐之，中有鄙佛为夷人之语，朕甚不喜。词臣中独不见朱昂有讥佛之迹。」因诏公撰之。文既成，敦崇严重，太宗深加叹奖。公举进士之时，赵韩王深所器重，谓人曰：「朱有君子之风，寿德远到。」时宗人朱遵度有学名，谓之「朱万卷」，目公为「小万卷」。历清贵三十年，晚以工部侍郎恳求归江陵，逾年方允。止令谢于殿门外，复诏赐坐。时方剧暑，恩旨宠留，诏秋凉进程。时吴淑赠行诗，有「浴殿夜凉初阁笔，渚宫秋晚得悬车」之句，尤为中的。锡宴玉津园，中人传诏，令各赋诗为送。若李承旨维有「清朝纳禄犹彊健，白首还家正太平」，及陈文惠公尧佐「部吏百函通爵里，送兵千骑过荆门」之句。凡四十八篇，皆警绝一时，朝论荣之。《玉壶清话》卷二。</p></li>
<li><p><span id="宋轶五-朱昂-6"></span>
荆南朱昂，博学有清德，晚年以工部侍郎乞骸骨，既得谢，真宗赐坐，宠诏留候秋凉还荆南，故吴淑赠行诗曰：「浴殿夜凉初阁笔，渚宫秋晚得悬车。」比行，赐宴玉津园，侍臣皆赴，坐中，内侍传诏各赋诗饯行。凡四十八篇，独李翰长维诗最奇绝，云：「清朝纳禄犹强健，白首还家正太平。」昂弟协亦退居里中，年皆八十余，时谓「渚宫二疏」。主帅表其闾曰东、西致政坊。昂薨，门人谥曰正裕先生。《渑水燕谈录》卷四。《尧山堂外纪》卷四十四。</p></li>
<li><p><span id="宋轶五-朱昂-7"></span>
〔朱昂〕买奇书于所居，为二亭，曰「知止」、曰「幽栖」，自号曰「退叟」。《东都事略》卷三十八。</p></li>
</ol>
</div>
<div id="杨徽之" class="section level2" number="15.65">
<h2>
<span class="header-section-number">15.65</span> 杨徽之<a class="anchor" aria-label="anchor" href="#%E6%9D%A8%E5%BE%BD%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-杨徽之-1"></span>
杨侍读徽之，以能诗闻于祖宗朝。太宗知其名，索其所著。以百篇献上，卒章曰：「少年牢落今何幸，叨遇君王问姓名。」太宗和赐，且语近臣曰：「徽之文雅可尚，操履端正。」拜礼部侍郎，选十联写于御屏。梁周翰贻之诗曰：「谁似金华杨学士，十联诗在御屏风。」《江行》云：「犬吠竹篱沽酒客，鹤随苔岸洗衣僧。」《寒食》云：「天寒酒薄难成醉，地迥楼高易断魂。」《塞上》云：「戍楼烟自直，战地雨长腥。」《嘉阳川》云：「青帝已教春不老，素娥何惜月长圆。」又云：「浮花水入瞿塘峡，带雨云归越巂州。」《哭江为》云：「废宅寒塘水，荒坟宿草烟。」《元夜》云：「春归万年树，月满九重城。」《僧舍》云：「偶题岩石云生笔，闲绕庭松露湿衣。」《湘江舟行》云：「新霜染枫叶，皓月借芦花。」《宿东林》云：「开尽菊花秋色老，落迟桐叶雨声寒。」《渑水燕谈录》卷七。《玉壶清话》卷五。《宋朝事实类苑》卷三十四。《宋诗纪事》卷二。</li>
</ol>
</div>
<div id="赵邻几-赵延嗣" class="section level2" number="15.66">
<h2>
<span class="header-section-number">15.66</span> 赵邻几　赵延嗣<a class="anchor" aria-label="anchor" href="#%E8%B5%B5%E9%82%BB%E5%87%A0-%E8%B5%B5%E5%BB%B6%E5%97%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-赵邻几-1"></span> <span id="宋轶五-赵延嗣-1"></span>
赵邻几好学善著述，太宗擢知制诰，逾月，卒。子东之亦有文才，前以职事死塞下。家极贫，三女皆幼，无田以养，无宅以居。仆有赵延嗣者，久事舍人，义不忍去，竭力营衣食以给之，虽劳苦不避。如是者十余年，三女皆长，延嗣未尝见其面，至京师访舍人之旧，谋嫁三女。见宋翰林白、杨侍郎徽之，发声大哭，具道所以。二公惊谢曰：「吾被衣冠，且与舍人友，而不能恤舍人之孤，不迨汝远矣。」即迎三女归京师，求良士嫁之。三女皆有归，延嗣乃去。徂徕先生石守道为之传以厉天下云。《渑水燕谈录》卷三。《宋朝事实类苑》卷五十三。《北轩笔记》。《厚德录》卷二。《仕学规范》卷七。</li>
</ol>
</div>
<div id="夏侯嘉正" class="section level2" number="15.67">
<h2>
<span class="header-section-number">15.67</span> 夏侯嘉正<a class="anchor" aria-label="anchor" href="#%E5%A4%8F%E4%BE%AF%E5%98%89%E6%AD%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-夏侯嘉正-1"></span>
夏侯嘉正，荆南人。刘童子者，幼瞽，善声骨及命术，谓曰：「将来须及第，亦有清职，惟持声贵，自余俱弱。己俸外，别有百金横入，不病则死。」后至正言、直馆，充益王生辰使，得金币，方辇归私第，欲留之为润屋，忽一缗自地起立，久而后仆，遂感疾，月余而卒。太宗上元御楼观灯，嘉正进十韵，末句云：「两制诚堪美，青云侍玉舆。」不怿，赐和以规之，有「薄德终惭举，通才例上居」之句。喜丹灶，尝曰：「使我干得水银半两，知制诰一日，平生足矣。」二愿俱不遂而卒。《玉壶清话》卷七。《宋朝事实类苑》卷四十八。《东轩笔录》卷二。《续墨客挥犀》卷四。《席上腐谈》卷下。《野客丛书》卷十三。《读书镜》卷三。《宋稗类钞》卷二。</li>
</ol>
</div>
<div id="麻仲英" class="section level2" number="15.68">
<h2>
<span class="header-section-number">15.68</span> 麻仲英<a class="anchor" aria-label="anchor" href="#%E9%BA%BB%E4%BB%B2%E8%8B%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-麻仲英-1"></span>
麻先生仲英，幼有俊才，七岁能诗，随侍父官鄜州。时宋翰林白方谪官鄜畤时，闻而召之。坐赋诗十篇，宋大称赏。翌日，宋以浣溪牋、李廷珪墨、诸葛氏笔遗之，乃赠以诗曰：「宣毫歙墨川笺纸，寄与麻家小秀才。七岁能吟天骨异，前生已折桂枝来。」十七，一试礼部归。以二亲既丧，禄不及养，无复仕宦意，退居临淄辨士里别墅，久而记览该洽，行义高洁，乡党化服。邻里有争讼者，不决于有司而听先生辨之。虽凶年，盗不入其家。富韩公、文潞公守青，皆尝致书币。庞庄敏公出镇，遣其子奉书召至府中，礼之极厚，屡以诗贻之，荐其行义于朝。诏以为国子四门助教、州学教授，东方学者争师之。《渑水燕谈录》卷四。《宋朝事实类苑》卷四十一。《宋诗纪事》卷二。</li>
</ol>
</div>
<div id="韩-浦" class="section level2" number="15.69">
<h2>
<span class="header-section-number">15.69</span> 韩　浦<a class="anchor" aria-label="anchor" href="#%E9%9F%A9-%E6%B5%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-韩浦-1"></span>
韩浦，长安人，唐相休之裔孙。博学，善持论，详练台阁故事，多知唐朝氏族，与人谈，亹亹可听，号为「近世肉谱」。《宋朝事实类苑》卷五十九。《东都事略》卷一百十五。《古事比》卷十一。《宋诗纪事》卷二。</p></li>
<li><p><span id="宋轶五-韩浦-2"></span>
韩浦、韩洎，晋公滉之后，咸有辞学。浦善声律，洎为古文，意常轻浦，语人曰：「吾兄为文，譬如绳枢草舍，聊庇风雨。予之为文，是造五凤楼手。」浦性滑稽，窃闻其言，因有亲知遗蜀牋，浦题作一篇，以其牋贻洎曰：「十样蛮牋出益州，寄来新自浣溪头。老兄得此全无用，助尔添修五凤楼。」《杨文公谈苑》。《宋诗纪事》卷二。</p></li>
</ol>
</div>
<div id="刁-衎" class="section level2" number="15.70">
<h2>
<span class="header-section-number">15.70</span> 刁　衎<a class="anchor" aria-label="anchor" href="#%E5%88%81-%E8%A1%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-刁衎-1"></span>
太宗皇帝尝内出古画三百轴，杂以山川、人物、鸟兽、花木，糊其名氏，诏参政贾黄中、直院舍人张洎、直秘阁刁衎，各领一百轴，不同日而给，谓曰：「卿可分高下等第进来。」刁得之，寻以品藻。一日，参政退朝，召刁衎曰：「圣旨出画一百轴令观，某于此艺未尝经心，学士多能，幸与铨决。」既而尽辨之。它日，舍人亦召刁衎，出画，如贾所说。尽逾月，相次进纳，备言郡国所画，复以九品第之。上覆视，与旧题不差，大喜曰：「卿何为各能旌别？」二臣对曰：「臣等不晓绘事，俱是刁衎所定。」秘阁由是擅博识之名焉。《野说》。</li>
</ol>
</div>
<div id="李庆孙" class="section level2" number="15.71">
<h2>
<span class="header-section-number">15.71</span> 李庆孙<a class="anchor" aria-label="anchor" href="#%E6%9D%8E%E5%BA%86%E5%AD%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-李庆孙-1"></span>
李庆孙有文名，所谓「洛阳才子安鸿渐，天下文章李庆孙」。时翰林学士宋白亦以文名，庆孙尝谒白，弗为礼，曰：「翰长所以得名者，《仙掌赋》耳，以某观之，殊未为佳。」白愕然，问其故，曰：「公赋云：『旅雁宵征，讶控弦于碧汉；行人早起，疑指路于云间。』此乃拳头赋也。」白曰：「君行欲何？」云：「某一联云：『赖是孤标，欲摩挲于霄汉；如其对峙，应抚笑于人寰。』」白遂重之。《庶斋老学丛谈》卷四。</li>
</ol>
</div>
<div id="安鸿渐" class="section level2" number="15.72">
<h2>
<span class="header-section-number">15.72</span> 安鸿渐<a class="anchor" aria-label="anchor" href="#%E5%AE%89%E9%B8%BF%E6%B8%90"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-安鸿渐-1"></span>
见李庆孙<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E5%BA%86%E5%AD%99-1">1</a>。</p></li>
<li><p><span id="宋轶五-安鸿渐-2"></span>
安鸿渐有滑稽清才，而复内惧。妇翁死，哭于柩，其孺人素性严，呼入穗幕中诟之曰：「汝哭何因无泪？」渐曰：「以帕拭干。」妻严戒曰：「来日早临，定须见泪。」渐曰：「唯。」计既窘，来日以宽巾湿纸置于额，大叩其颡而恸。恸罢，其妻又呼入窥之。妻惊曰：「泪出于眼，何故额流？」渐对曰：「仆但闻自古云『水出高原』。」鸿渐《秋赋》警句曰：「陈王阁上，生几点之青苔；谢客门前，染一溪之寒水。」《湘山野录》卷中。《拊掌录》。《宋稗类钞》卷六。</p></li>
<li><p><span id="宋轶五-安鸿渐-3"></span>
见释赞宁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%87%8A%E8%B5%9E%E5%AE%81-4">4</a>。</p></li>
<li><p><span id="宋轶五-安鸿渐-4"></span>
安鸿渐滑稽轻薄。或传凌侍郎策世绪本微，其父曾为镇所由，公方成童，父拜鸿渐，为立一名。渐因命名曰「教之」，安言所由生也。鸿渐老为教坊判官，凌公判宣徽院，乐籍隶焉，亦微憾之。一日，谓之曰：「汝今世之一祢衡尔，才虽不逮，偶免一烹焉。」《玉壶清话》卷八。</p></li>
</ol>
</div>
<div id="钱-熙" class="section level2" number="15.73">
<h2>
<span class="header-section-number">15.73</span> 钱　熙<a class="anchor" aria-label="anchor" href="#%E9%92%B1-%E7%86%99"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-钱熙-1"></span>
钱熙，泉南才雅之士。进《四夷来王赋》万余言，太宗爱其才，擢馆职，有司请试，上笑曰：「试官前进士赵某亲自选中。」尝撰《三钓酸文》，举世称精绝，略曰：「渭川凝碧，早抛钓月之流；商岭排青，不逐眠云之侣。」又曰：「年年落第，春风徒泣于迁莺；处处羁游，夜雨空伤于断雁。」其文千言，率类于此。卒，乡人李庆孙为诗哭之曰：「《四夷》妙赋无人诵，《三钓酸文》举世传。」《玉壶清话》卷七。</li>
</ol>
</div>
<div id="柳-开" class="section level2" number="15.74">
<h2>
<span class="header-section-number">15.74</span> 柳　开<a class="anchor" aria-label="anchor" href="#%E6%9F%B3-%E5%BC%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-柳开-1"></span>
〔柳开〕幼警悟豪勇。父显德末为南县令，有盗入其家，众不敢动。开年十三，亟取剑逐之。盗逾垣，开挥剑断其足二指。及就学，讲说能究经旨。《东都事略》卷三十八。《名贤氏族言行类稿》卷四十。</p></li>
<li><p><span id="宋轶五-柳开-2"></span>
柳崇仪开，家雄于财，好交结，乐散施，而季父主家，多靳不与。时赵昌言方在布衣，旅游河朔，因以谒开，开屡请以钱乞赵，季父不与，开乃夜搆火烧舍，季父大骇，即出钱三百缗乞赵，由此恣其所施，不复吝也。《青箱杂记》卷六。</p></li>
<li><p><span id="宋轶五-柳开-3"></span>
河东先生柳仲涂，少时纵饮酒肆，坐侧有书生，接语，乃以贫未葬父母，将谒魏守王公祜，求资以给襄事。先生问所费几何。曰：「得钱二十万可矣。」先生曰：「姑就舍，吾且为子营之。」罄其资，得白金百两，钱数万，遗之，议者以郭代公之义不能远过。《渑水燕谈录》卷三。《仕学规范》卷二。案：王祜，当为「王祐」。</p></li>
<li><p><span id="宋轶五-柳开-4"></span>
自五代以来，学者少尚义理。有赵生者，得韩文数十篇，未达，乃以示开。开一见，遂知为文之趣，自是属辞必法韩愈。《名贤氏族言行类稿》卷四十。</p></li>
<li><p><span id="宋轶五-柳开-5"></span>
柳开慕韩愈、柳宗元为文，因名肩愈。《郡斋读书志》卷十九。</p></li>
<li><p><span id="宋轶五-柳开-6"></span>
〔柳〕开著书，号东郊野夫，又号补亡先生，作二传以见意。《名贤氏族言行类稿》卷四十。</p></li>
<li><p><span id="宋轶五-柳开-7"></span>
柳仲涂开赴举时，宿驿中，夜闻妇人私哭，其声婉而哀，晓起询之，乃同驿临淮令之女。令在任恣贪墨，委一仆主献纳，及代还，为仆所恃，逼其女为室。令度势难免，因许之，女故哭。柳素负节义，往见令，诘其实，令不能讳，悉告柳。柳忿怒曰：「愿假此仆一见，为子除害。」仆至柳室，则令往市酒果盐梅等物，俟夜阑呼仆入，叱问曰：「脇主人女为妇，是汝邪？」即奋匕首杀而烹之。翌日召令及同舍饮，共食仆肉，饮散亟行。令往追谢，问仆安在，柳曰：「适共食者乃其肉也。」《谈撰》。《宋稗类钞》卷四。参见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-1">1</a>。</p></li>
<li><p><span id="宋轶五-柳开-8"></span>
柳开少好任气，大言凌物。应举时，以文章投主司于帘前，凡千轴，载以独轮车。引试日，衣襕自拥车以入，欲以此骇众取名。时张景能文有名，唯袖一书帘前献之，主司大称赏，擢景优等。时人为之语曰：「柳开千轴，不如张景一书。」《梦溪笔谈》卷九。《何氏语林》卷十八。《宋稗类钞》卷五。</p></li>
<li><p><span id="宋轶五-柳开-9"></span>
国朝取士，犹用唐故事，礼部放牓。柳开少学古文，有盛名，而不工为词赋，累举不第。开宝六年，李文正昉知举，被黜下第。徐士廉击鼓自列，诏卢多逊即讲武殿覆试，于是再取宋准而下二十六人，自是遂为故事。再试自此始。然时开复不预，多逊为言开英雄之士，不工篆刻，故考校不及。太祖即召对，大悦，遂特赐及第。《石林燕语》卷八。</p></li>
<li><p><span id="宋轶五-柳开-10"></span>
〔柳〕开知常州。开至治所，招诱群盗，以俸金给赏之，又解衣与贼首置之。左右或谓不可，开曰：「彼失所则盗，不尔则吾民也。」……半岁，境内辑宁。《名臣碑传琬琰集》下卷七。</p></li>
<li><p><span id="宋轶五-柳开-11"></span>
柳仲涂开知润州，胡旦秘监为淮漕，二人者，俱喜以名骛于时。旦造《汉春秋编年》，立五始先经、后经，发明凡例之类，切侔圣作。书甫毕，邀开于金山观之，颇以述作自矜。开从其招而赴焉，方拂案开编，未暇展阅，开拔剑叱之曰：「小子乱常，名教之罪人也。生民以来，未有如夫子者，至若丘明而下，公、谷、邹、郏数子，止取传述而已，尔何辈，辄敢窃圣经之名冠于编首，今日聊赠一剑，以为后世狂斐之戒！」语讫，勇逐之。旦阔步摄衣，急投旧舰，锋几及身，赖舟人拥入，参差不免，犹斫数剑于舷，聊以快愤。《玉壶清话》卷三。《宋朝事实类苑》卷七十四。</p></li>
<li><p><span id="宋轶五-柳开-12"></span>
柳开知润州，有监兵钱供奉者，亦忠懿之近属也。乃父方奉朝请，在京师。开乘间来谒，造其书阁，见壁有绘妇人像甚美，诘以谁氏，监兵对曰：「某之女弟也，既笄矣。」柳喜曰：「开丧偶已逾期，愿取为继室。」钱曰：「俟白家君，敢议姻事。」柳曰：「以开之材学，不辱于钱氏之门。」遂强委禽焉，不旬日而遂成礼。钱不之敢拒，走介白其父，乞上殿面诉柳开劫取臣女。仁宗问曰：「卿识柳开否？」曰：「不识。」上曰：「真奇杰之士也。卿家可谓得嘉婿矣。吾为卿媒，可乎？」钱父不敢再言，但拜谢而退。《倦游杂录》。《宋朝事实类苑》卷七。《墨客挥犀》卷四。</p></li>
<li><p><span id="宋轶五-柳开-13"></span>
柳仲涂开以殿中侍御史改崇仪使、知宁边军。宁边，定州博野县是也，扼虏境之要。柳才至，间者惑边州郡，驰告契丹将犯境。独柳驰书陈五事与军帅郭宣徽守文，逆料蕃情必无犯边之事，敢以族保。后果无动。有真定人白万德者，边豪也，蕃族七百余帐，万德以威爱辖之。慕仲涂才名，愿欲亲之，凡出入界上，设帐剧饮，间以诗书讲摩，信重仰服。一夕，与之饮于边帐，谓万德曰：「中原乃君父母之邦，弃以臣胡虏，奈礼义何？观君气貌雄特，南朝大侯伯不过此尔。中原失幽、蓟六十年，将兴师取之。君能顺动先自南归，则裂茅土，封公侯，不绝其世，炳焉书其功于方册，岂不韪欤？」万德大喜，将定日率豪杰请约于境，各以所授告命交而为质。议方合，会急召知全州，万德与仲涂别曰：「君不集其事者，天乎！」《续湘山野录》。</p></li>
<li><p><span id="宋轶五-柳开-14"></span>
如京使柳开与处士潘阆为莫逆之交，而尚气自任，潘常嗤之。端拱中，典全州，途出维扬，潘先世卜居于彼，迎谒江涘，因偕往传舍，止于厅事。见中堂扃𫔎甚秘，怒而问吏，吏曰：「凡宿者多不自安，向无人居，已十稔矣。」柳曰：「吾文章可以惊鬼神，胆气可以詟夷夏，何畏哉！」即启户埽除，处中而坐。阆潜思曰：「岂有人不畏鬼神乎？」乃托事告归，请公独宿。阆出门密谓驿吏曰：「柳公，我之故人，常轻言自衒，今作戏怖渠，无致讶也。」阆薄暮以黛染身，衣豹文犊鼻，吐兽牙，被发执巨箠，由外垣而入，据厅脊俯视堂庑。是夕，月色倍霁，洞鉴毛发，柳曳剑循阶而行。阆忽变声呵之，柳悚然举目。再呵之，似觉惶惧，遽云：「某假道赴任，暂憇此馆，非意干忤，幸赐恕之。」阆遂疏柳生平幽隐不法之事，厉声曰：「阴府以汝积戾如此，俾吾持符追摄，便须急行。」柳忙然设拜，曰：「事诚有之，其如官序未达，家事未了，倘垂恩庇，诚有厚报。」言讫再拜，继之以泣。阆徐曰：「汝识吾否？」柳曰：「尘土下士，不识圣者。」阆曰：「只我便是潘阆也。」柳乃速呼阆下。阆素知公性躁暴，是夕潜遁。柳以慙恧，诘朝解舟。《续湘山野录》。《友会丛谈》卷中。</p></li>
<li><p><span id="宋轶五-柳开-15"></span>
柳开，魏郡人，性凶恶，举进士，至殿中侍御史。后授崇仪使，知全州道 ，脍人肝。每擒获溪洞蛮人，必召宴官僚，设盐，遣从卒自背割取肝，抽佩刀割啖之，坐客悚栗。知荆州，常令伺邻郡，凡有诛杀戮，遣健步求取肝，以充食。《宋朝事实类苑》卷七十四。</p></li>
<li><p><span id="宋轶五-柳开-16"></span>
见徐铉<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BE%90%E9%93%89-12">12</a>。</p></li>
<li><p><span id="宋轶五-柳开-17"></span>
朝廷授〔柳〕开崇仪使、知宁边军，声压沙漠。其子涉，及第于咸平三年陈尧咨牓。唱名日，真宗召至轩陛，亲谓涉曰：「夜来报至，汝父已卒，今赐汝及第。」给钱三万，俾戴星而奔，给护旅榇，特加轸悼。《玉壶清话》卷三。</p></li>
<li><p><span id="宋轶五-柳开-18"></span>
见李迪<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E6%9D%8E%E8%BF%AA-2">2</a>。</p></li>
<li><p><span id="宋轶五-柳开-19"></span>
河东柳先生开，以高文苦学为世宗师，后进经其题品者，翕然名重于世。尝有诗赠诸进士曰：「今年举进士，必谁登高第？孙何及孙仅，外复有丁谓。」未几，何、仅连牓状元，谓亦中甲科。先生之知人也如此。《渑水燕谈录》卷三。</p></li>
</ol>
</div>
<div id="范-杲" class="section level2" number="15.75">
<h2>
<span class="header-section-number">15.75</span> 范　杲<a class="anchor" aria-label="anchor" href="#%E8%8C%83-%E6%9D%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-范杲-1"></span>
艺祖收河东，凯旋，范杲叩马进诗曰：「千里版图来浙右，一声金鼓下河东。」上爱叹不已，增秩，赐章服。杲，鲁公质之姪，好学有文，时称「高、梁、柳、范」，谓高弁、梁周翰、柳开与杲也。《渑水燕谈录》卷七。《宋朝事实类苑》卷三十四。《玉壶清话》卷二。《宋诗纪事》卷二。</li>
</ol>
</div>
<div id="王禹偁" class="section level2" number="15.76">
<h2>
<span class="header-section-number">15.76</span> 王禹偁<a class="anchor" aria-label="anchor" href="#%E7%8E%8B%E7%A6%B9%E5%81%81"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-王禹偁-1"></span>
王元之，济州人，年七八岁已能文。毕文简公为郡从事，始知之，问其家以磨面为生，因令作《磨》诗。元之不思以对：「但存心里正，无愁眼下迟。若人轻着力，便是转身时。」文简大奇之，留于子弟中讲学。一日，太守席上出诗句：「鹦鹉能言争似凤。」坐客皆未有对。文简写之屏间，元之书其下：「蜘蛛虽巧不如蚕。」文简叹息曰：「经纶之才也。」遂加以衣冠，呼为小友。至文简入相，元之已掌书命矣。《邵氏闻见后录》卷十七。《宋名臣言行录》前集卷九。《宋朝事实类苑》卷三十四。《名臣碑传琬琰集》下卷四。《西清诗话》卷下。《尧山堂外纪》卷四十三。《坚瓠庚集》卷一。《宋诗纪事》卷四。参见梁颢<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E6%A2%81%E9%A2%A2-1">1</a>。</p></li>
<li><p><span id="宋轶五-王禹偁-2"></span>
王元之内翰，五岁已能诗。因太守赏白莲，倅言元之能与，语于太守。因召而吟一绝云：「昨夜三更后，姮娥堕玉簪。冯夷不敢受，捧出碧波心。」又云：「佳人方素面，对镜理新粧。」守曰：「天授也。」《古今诗话》。《诗话总龟》前集卷二。《尧山堂外纪》卷四十三。《坚瓠庚集》卷一。</p></li>
<li><p><span id="宋轶五-王禹偁-3"></span>
见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-5">5</a>。</p></li>
<li><p><span id="宋轶五-王禹偁-4"></span>
姑苏南园，钱氏广陵王之旧圃也。老木皆合抱，流水奇石，参错其间，最为上。王翰林元之为长洲县宰时，无日不擕客醉饮，尝有诗曰：「他年我若功成后，乞取南园作醉乡。」今园中大堂，遂以醉乡名之。大观末，蔡鲁公罢相，欲东还，诏以园赐公，公即戏以诗示亲党云：「八年帷幄竟何为，更赐南园宠退师。堪笑当时王学士，功名未有便吟诗。」《石林诗话》卷下。</p></li>
<li><p><span id="宋轶五-王禹偁-5"></span>
王禹偁，济州人，生十余岁，能属文。太平兴国八年，进士及第，补成武主簿，改大理评事、知长洲县。太宗方奖拔文士，闻其名，召拜右拾遗、直史馆，赐绯。故事，赐绯者给银带，上特命以文犀带赐之。禹偁献《端拱箴》以为诫。寻以左司谏知制诰。上尝称之曰：「王禹偁文章，当今天下独步。」《涑水记闻》卷三。《宋朝事实类苑》卷七。</p></li>
<li><p><span id="宋轶五-王禹偁-6"></span>
王元之素不喜释氏，始为知制诰，名振一时。丁晋公、孙何皆游门下，元之亦极力延誉，由是众多侧目。有伪为元之《请汰释氏疏》，及何《无佛论》者，未几有商洛之贬。欧阳文忠公丁母忧，服除召还。公尝疾士大夫交通权近，至是亦有伪作公《乞罢斥宦官章》传播者，遂出知同州。会有辨其诬，遂复留。《石林燕语》卷十。</p></li>
<li><p><span id="宋轶五-王禹偁-7"></span>
见孙何<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E5%AD%99%E4%BD%95-1">1</a>。</p></li>
<li><p><span id="宋轶五-王禹偁-8"></span>
见孙何<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E5%AD%99%E4%BD%95-2">2</a>。</p></li>
<li><p><span id="宋轶五-王禹偁-9"></span>
见孙何<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E5%AD%99%E4%BD%95-4">4</a>。</p></li>
<li><p><span id="宋轶五-王禹偁-10"></span>
王元之淳化中在禁从，八月晦日梦赋诗上前。既寤，惟记一句云：「九日山中见菊花。」莫喻其然也。翌日，授商州团练副使。孟冬初抵官所，菊纷盈于目。《珍席放谈》卷下。</p></li>
<li><p><span id="宋轶五-王禹偁-11"></span>
太宗欲周知天下之事，虽踈远小臣，苟欲询访，皆得登对。王禹偁大以为不可，上疏，略曰：「至如三班奉职，其卑贱可知，比因使还，亦得上殿。」云云。当时盛传此语。未几，王坐论妖尼道安、救徐铉事，责为商州团练副使。一日，从太守赴国忌行香，天未明，仿佛见一人紫袍秉笏，立于佛殿之侧，王意恐官高，欲与之敍位，其人歛扳曰：「某即可知也。」王不晓其言而问之，其人曰：「公尝上疏云『三班奉职，卑贱可知』，某今官为借职，是即可知也。」王怃然自失，闻者莫不笑。《东轩笔录》卷二。《宋朝事实类苑》卷六十六。《云斋广录》卷一。《宋稗类钞》卷六。</p></li>
<li><p><span id="宋轶五-王禹偁-12"></span>
王元之在翰林，太宗恩遇极厚，尝侍燕琼林，独召至御榻顾问。帝语宰相曰：「王某文章独步当代，异日垂名不朽。」元之有诗云：「琼林侍游宴，金口独褒扬。」《渑水燕谈录》卷七。《宋朝事实类苑》卷七。</p></li>
<li><p><span id="宋轶五-王禹偁-13"></span>
王元之在翰林，尝草夏州李继迁制，继迁送润笔物数倍于常，然用启头书送，拒而不纳。盖惜事体也。近时舍人院草制，有送润笔物稍后时者，必遣院子诣门催索，而当送者往往不送。相承既久，今索者、送者皆恬然不以为怪也。《归田录》卷一。</p></li>
<li><p><span id="宋轶五-王禹偁-14"></span>
太宗时，禹偁为翰林学士，尝草〔李〕继迁制，送马五十疋以备濡润，禹偁以《状》不如式，却之。及出守滁州，闽人郑褒徒步来谒，禹偁爱其儒雅，及别，为买一马。或言买马亏价者，太宗曰：「彼能却继迁五十马，顾肯此亏价哉！」禹偁之卒，谏议大夫戚纶诔曰：「事上不回邪，居下不谄佞。见善若己有，疾恶过仇雠。」世以为知言。《涑水记闻》卷三。《宋朝事实类苑》卷七。《宋名臣言行录》前集卷九。《渑水燕谈录》卷二。《自警编》卷二。《东山谈苑》卷三。</p></li>
<li><p><span id="宋轶五-王禹偁-15"></span>
太宗末，王禹偁上言，请明数继迁罪状，募诸胡杀之。真宗即位，诏群臣论事，禹偁上疏陈五事。一曰： 谨边防，通盟好。因嗣统之庆，赦继迁罪，复兴夏台，彼必感恩内附，且使天下知屈己而为人也。二曰： 减宂兵，并宂吏，使山泽之饶稍流于下。开宝前，诸国未平，而财赋足，兵威强，由所畜之兵锐而不众，所用之将专而不疑，设官至简而事皆举。兴国后，增员太宂，宜皆经制之。三曰： 难选举，使入官不滥。先朝登第仅万人，宜纠以旧制，还举场于有司。吏部铨择官，亦非帝王躬亲之事，宜依格勅注拟。四曰： 澄汰僧尼，使疲民无耗。恐其惊骇，且罢度人、修寺一二十载，容自销铄，亦救弊之一端。五曰： 亲大臣，远小人。使忠良謇谔之士，知进而不疑；奸𪫺倾巧之徒，知退而有惧。其后，潘罗支射死继迁，平夏款附，卒如禹偁策；而岁限度僧尼之数，及病囚轻系，得养治于家，至今行之。《涑水纪闻》卷三。《宋朝事实类苑》卷十六。《宋名臣言行录》前集卷九。</p></li>
<li><p><span id="宋轶五-王禹偁-16"></span>
王元之尝请宰相于政事堂、枢密于都堂同时见客，不许本厅私接，议者以为是疑大臣以私也，遂寝。或以元之所请为当，但难其率宰相于政事堂共见耳。其后，二府乞以朝退时聚厅见客，以杜请谒，从之，卒如元之之言。《渑水燕谈录》卷五。</p></li>
<li><p><span id="宋轶五-王禹偁-17"></span>
真宗末年，尝游禁中，见翰林学士王禹偁倚宫木若吟咏，命宫使亟探之，果预作《赏花钓鱼》诗。明日百官赴宴，迨题出，乃《千叶石榴花》，百官皆失所拟，禹偁首进一绝云：「王母庭中亲见栽，张骞偷得下天来。谁家巧妇残针线，一撮生红熨不开。」上称赏，谓真才。《诗话总龟》前集卷三。《尧山堂外纪》卷四十三。</p></li>
<li><p><span id="宋轶五-王禹偁-18"></span>
王元之初自掖垣谪商州团练副使，未几，入为学士。至道中，复自学士谪守滁州。真宗即位，以刑部郎中召为知制诰。凡再贬还朝，不能无怏怏，时张丞相齐贤、李文靖沆当国，乃以诗投之曰：「早有虚名达九重，宦途流落渐龙钟。散为郎吏同元稹，羞见都人看李邕。旧日谬吟红药树，新朝曾献皂囊封。犹祈少报君恩了，归卧山林作老农。」然亦竟坐张齐贤不悦，继有黄州之迁，盖虽困而不屈也。《石林燕语》卷七。《宋诗纪事》卷四。</p></li>
<li><p><span id="宋轶五-王禹偁-19"></span>
见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-50">50</a>。</p></li>
<li><p><span id="宋轶五-王禹偁-20"></span>
〔王元之〕在朝，与宰相不相能，作《江豚》诗刺之，讥其肥大云：「食啖鱼虾颇肥腯。」又云：「江云漠漠江雨来，天意为霖不干汝。」俗云江豚出能致风雨也。《宋朝事实类苑》卷三十四。</p></li>
<li><p><span id="宋轶五-王禹偁-21"></span>
〔王〕元之初知制诰，上疏雪徐铉，贬商州。召入为学士，坐辨孝章皇后不实，谪滁州。复召知制诰，撰太祖尊号册，坐轻诬，谪黄州。作《三黜赋》以自述。时苏易简知举，适放牓，奏曰：「禹偁翰苑名儒，今将全牓诸生送于郊。」上可其奏。诸生别元之。口占一绝，付状元孙何曰：「为我谢苏易简云：『缀行相送我何荣，老鹤乘轩愧谷莺。三入承明不知举，看人门下放诸生。』」《渑水燕谈录》卷七。《坚瓠补集》卷五。《宋诗纪事》卷四。</p></li>
<li><p><span id="宋轶五-王禹偁-22"></span>
王内翰禹偁，字元之，性狷介，数忤权贵，宦官尤恶之。上累召至中书戒谕之，禹偁终不改。咸平初，修《太祖实录》，与宰相论不合，又以谤责落职，出知黄州，作《三黜赋》以见志，其卒章曰：「屈于身而不屈于道兮，虽百谪其何亏；吾当守正直而佩仁义兮，惟终身而行之。」《言行龟鉴》卷五。</p></li>
<li><p><span id="宋轶五-王禹偁-23"></span>
真宗初即位，召王禹偁于扬州，复知制诰，修《太宗实录》。执政疑禹偁轻重其间，落职出知黄州。州境有二虎鬬，食其一，冬雷，群鸡夜鸣。禹偁上疏引《洪范传》陈戒，且自劾。上以问司天官，对以守臣任其咎，上乃命移知蕲州。寻召还朝，禹偁已卒。《涑水记闻》卷三。《宋朝事实类苑》卷七。《宋名臣言行录》前集卷九。</p></li>
<li><p><span id="宋轶五-王禹偁-24"></span>
王元之禹偁尝作《三黜赋》以见志。初为司谏、知制诰，疏雪徐铉，贬商州团练副使。方召归为学士，坐为孝章皇后迁梓宫于燕国长公主之第，群臣不成服，元之私语宾友曰：「后尝母仪天下，当奉旧典。」坐讪谤，出守滁州。方召还，知制诰，撰太祖徽号玉册，语涉轻诬，会时相不悦，密奏黜黄州。泊近郊将行，时苏易简内翰榜下放孙何等进士三百五十三人，奏曰：「禹偁禁林宿儒，累为迁客，漂泊可念，臣欲令榜下诸生罢期集，缀马送于郊。」奏可之。至日行，送过四短亭，诸生拜别于官桥。元之口占一阕，付状元曰：「为我深谢苏公，偶不暇取笔砚。」其诗云：「缀行相送我何荣，老鹤乘轩愧谷莺。三入承明不知举，看人门下放诸生。」时交亲纵深密者，循时好恶，不敢私近，惟窦元宾执其手泣于合门曰：「天乎，得非命欤？」公后以诗谢，略云：「惟有南宫窦员外，为余垂泪合门前。」至郡未几，忽二虎鬭于郡境，一死之，食殆半；群鸡夜鸣；冬雷雨雹。诏内臣乘驿劳之，命设禳谢。司天奏：「守土者当其咎。」即命徙蕲。上表略曰：「宣室鬼神之问，不望生还；茂陵封禅之文，止期生后。」上览曰：「噫，禹偁其亡乎？」御袖掩涕。至郡，逾月果卒。尝侍宴琼林，太宗独召至御榻，面诫之曰：「卿聪明，文章在有唐不下韩、柳之列，但刚不容物，人多沮卿，使朕难庇。」禹偁泣拜，书绅而谢。《玉壶清话》卷四。《西塘集耆旧续闻》卷九。《小草斋诗话》卷四。案： 《二老堂诗话》有考辨之言。</p></li>
<li><p><span id="宋轶五-王禹偁-25"></span>
真宗时，并州谋帅，上谓辅臣曰：「如张齐贤、温仲舒皆可任，但以其尝历枢近，或有固辞，宜召至中书询问，愿往则授之。」及召二人至，齐贤辞以恐为人所谗。仲舒曰：「非敢有辞，但在尚书班已十年，若得改官端揆，赐都部署添给，敢不承命！」辅臣以闻。上曰：「是皆不欲往也，勿强之。」王元之自翰林学士以本官刑部郎中知黄州，遣其子嘉祐献书于中书门下，以为：「朝廷设官，进退必以礼，一失错置，咎在廊庙。某一任翰林学士，三任制诰舍人，以国朝旧事言之，或得给事中，或得侍郎，或为谏议大夫。某独异于斯，斥去不转一级，与钱谷俗吏，混然无别，执政不言，人将安仰！」予谓仲舒尝为二府，至于自求迁转及增请给；元之一代刚正名臣，至于公移牋书，引例乞转。唯其至诚不矫伪故也。《容斋随笔》卷五。</p></li>
<li><p><span id="宋轶五-王禹偁-26"></span>
王元之谪齐安郡，民物荒凉，殊无况。营妓有不佳者，公作诗曰：「忆昔西都看牡丹，稍无颜色便心阑。而今寂寞山城里，鼓子花开也喜欢。」《能改斋漫录》卷十一。《宋诗纪事》卷四。</p></li>
<li><p><span id="宋轶五-王禹偁-27"></span>
王元之在黄日作《竹楼》与《无愠斋记》，其略云：「后人公退之余，召高僧道士，烹茶炼药则可矣。若易吾斋为厩库厨传，则非吾徒也。」〔安〕信可始至，访其斋则已为马矣。求其《记》，则庖人亦取其石压羊肉。信可叹曰：「元之岂前知耶？抑其言遂为谶耶？」于是楼、斋皆如旧，而命以其《记》龛之于壁。《曲洧旧闻》卷八。《宋稗类钞》卷一。</p></li>
<li><p><span id="宋轶五-王禹偁-28"></span>
真宗圣性好学，尤爱文士，即位之初，王禹偁为知制诰，坐事谪守黄州，谢上表有「宣室鬼神之问，岂望生还；茂陵封禅之书，惟期身后」之语。真宗览表，惊其词之悲，方欲内徙，会黄州境有二虎鬭而食其一，占者以为咎在守土之臣。遽有旨移守蕲州，以避其变，𠡠下而禹偁死矣。《东轩笔录》卷一。</p></li>
<li><p><span id="宋轶五-王禹偁-29"></span>
王元之知黄州日，有两虎入郡城夜鬬，一虎死，食其半。又群鸡夜鸣。司天占之曰：「长吏灾。」时元之已病，未几，移刺蕲州，到任谢上表两联曰：「宣室鬼神之问，绝望生还；茂陵封禅之书，付之身后。」上闻之愕然，顾近侍曰：「禹偁安否？何以为此语？」不逾月，元之果卒，年四十八。《梦溪续笔谈》。《渑水燕谈录》卷六。《新编分门古今类事》卷十四。《王公四六话》卷下。</p></li>
<li><p><span id="宋轶五-王禹偁-30"></span>
王禹偁徙蕲州，到任谢上表曰：「宣室鬼神之问，敢望生还；茂陵封禅之文，已期身后。」李淑到河中府，谢上表曰：「长安日远，戴盆之望徒深；宣室夜阑，前席之期不再。」王陶再来河南府，谢上表曰：「田园仅足，二疏那见其复来；羽翼已成，四皓宁闻于再起。」三公表意一同，到任未几皆卒。《青箱杂记》卷八。</p></li>
<li><p><span id="宋轶五-王禹偁-31"></span>
元之自黄移蕲州，临终作遗表曰：「岂期游岱之魂，遂协生桑之梦。」盖昔人梦生桑，而占者云：「桑字乃四十八。」果以是岁终。元之亦以四十八而殁也。临殁用事精当如此，足以见其安于死生之际矣。《王公四六话》卷下。</p></li>
<li><p><span id="宋轶五-王禹偁-32"></span>
王二丈禹偁，忽一日阁中商较元和、长庆中名贤所行诏诰，有胜于《尚书》者，众皆惊而请益之，曰：「只如元稹行牛元翼制云：『杀人盈城，汝当深诫；孥戮示众，朕不忍闻。』且《尚书》云『不用命，戮于社』，又云『予则孥戮汝』，以此方之，《书》不如矣。」其阅览精详也如此，众皆伏之。《丁晋公谈录》。</p></li>
<li><p><span id="宋轶五-王禹偁-33"></span>
朐山有花类海棠而枝长，花尤密，惜其不香无子。既开，繁丽袅袅，如曳锦带，故淮南人以锦带目之。王元之以其名俚，命之曰海仙。有诗曰：「春憎窈窕教无子，天为妖娆不与香。」又曰：「锦带为名卑且俗，为君呼作海仙花。」《渑水燕谈录》卷八。《宋朝事实类苑》卷六。</p></li>
<li><p><span id="宋轶五-王禹偁-34"></span>
元之本学白乐天诗，在商州尝赋《春日杂兴》云：「两株桃杏映篱斜，装点商州副使家。何事春风容不得，和莺吹折数枝花。」其子嘉祐云：「老杜尝有『恰似春风相欺得，夜来吹折数枝花』之句，语颇相近。」因请易之。王元之忻然曰：「吾诗精诣，遂能暗合子美邪？」更为诗曰：「本与乐天为后进，敢期杜甫是前身。」卒不复易。《蔡宽夫诗话》。《苕溪渔隐丛话》前集卷二十五。《诗林广记》卷四。《诗人玉屑》卷八。《宋诗纪事》卷四。</p></li>
<li><p><span id="宋轶五-王禹偁-35"></span>
王禹偁在太宗末年以事谪守滁州，到任谢表略曰：「诸县丰登，苦无公事；一家饱暖，全荷君恩。」禹偁有遗爱，滁州怀之，画其像于堂以祠焉。庆历中，欧阳修责守滁州，观禹偁遗像而作诗曰：「偶然来继前贤迹，信矣皆如昔日言。诸县丰登少公事，一家饱暖荷君恩。想公风采犹如在，顾我文章不足论。名姓已光青史上，壁间容貌任尘昏。」盖用其表中语也。《东轩笔录》卷四。</p></li>
<li><p><span id="宋轶五-王禹偁-36"></span>
王禹偁尝作《病鹤》诗云：「埋没肯同鹦鹉冢，飞鸣不到凤凰池。」以公之文学才望，历显官，登金门玉堂，不为难也。竟不至其地，岂非前定欤！而其谶已先见于诗矣。《新编分门古今类事》卷十四。</p></li>
<li><p><span id="宋轶五-王禹偁-37"></span>
王元之有童，名青猿。《研北杂志》卷下。</p></li>
<li><p><span id="宋轶五-王禹偁-38"></span>
祥符中，真宗观书龙图阁，得〔王〕禹偁章奏，叹美切直，因访其后，宰相称其子嘉言以进士第为江都尉，即召对，擢大理评事。皇祐中，其曾孙汾第进士甲科，以免解例当降，仁宗阅其世次，曰：「此王禹偁孙也。」令无降等。面问其子孙仕者几人，汾具以对。及汾改京官，又命优进其秩。《涑水记闻》卷三。《渑水燕谈录》卷二。《香祖笔记》卷十。</p></li>
</ol>
</div>
<div id="王嘉祐" class="section level2" number="15.77">
<h2>
<span class="header-section-number">15.77</span> 王嘉祐<a class="anchor" aria-label="anchor" href="#%E7%8E%8B%E5%98%89%E7%A5%90"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-王嘉祐-1"></span>
王元之之子嘉祐为馆职，平时若愚𫘤，独寇莱公知之，喜与之语。莱公知开封府，一旦问嘉祐曰：「外人谓劣丈云何？」嘉祐曰：「外人皆云丈人旦夕入相。」莱公曰：「于吾子意何如？」嘉祐曰：「以愚观之，丈人不若未为相为善，相则誉望损矣。」莱公曰：「何故？」嘉祐曰：「自古贤相，所以能建功业、泽生民者，其君臣相得，皆如鱼之有水，故言听计从，而功名俱美。今丈人负天下重望，相则中外有太平之责焉，丈人之于明主，能若鱼之有水乎？此嘉祐所以恐誉望之损也。」莱公喜，起执其手曰：「元之虽文章冠天下，至于深识远虑，殆不能胜吾子也。」《涑水记闻》卷二。《东都事略》卷三十九。《宋名臣言行录》前集卷四。《清波杂志》卷五。</li>
</ol>
</div>
<div id="潘-阆" class="section level2" number="15.78">
<h2>
<span class="header-section-number">15.78</span> 潘　阆<a class="anchor" aria-label="anchor" href="#%E6%BD%98-%E9%98%86"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-潘阆-1"></span>
潘逍遥阆有诗名，所交游者皆一时豪杰。卢相多逊欲立秦邸，潘预其谋。混迹于讲堂巷，开药肆，刘少逸、鲍少孤二人者为药童，唐巾韦带，气貌爽秀。后太宗登极，秦邸之谋不集。潘有诗曰「不信先生语，刚来帝里游。清宵唐好梦，白日有闲愁」之句。事败，已环多逊宅，斯须将捕于阆，阆觉之，止犇其邻曰：「吾谋逆事彰，吾若就诛，止一身，奈汝并邻，皆知吾谋，编窜屠戮者不下数十人。今若匿得吾一身，则脱汝辈数家之祸。然万无搜近之理，所谓弩下逃箭也。吾出门则擒之，汝辈自度宜如何？」其邻无可奈何，遂藏于壁。少顷，捕者四集，至则失之矣，朝廷下诸路画影以搜。狱既具，投多逊于崖。已而沸议渐息，阆服僧服髡须，五更持磬，出宜秋门至秦亭，挈檐为箍桶匠，投故人。阮思道为秦理掾，阴认之，遂呼至庭，俾葺故桶。阮提钱三锾，明示于阆，大掷于案，乘马遂出。阆谕其意，提金直入于室，因匿焉。既归，责阍者曰：「案上三锾及桶匠安在？」皆曰：「不知。」遂痛杖阍者，令捕之。阍恨之，遍寻于市，数日不得其踪。阮后徐讽秦帅曹武惠彬曰：「朝廷捕潘阆甚急，闻阆亦豪迈之士，窜伏既久，欲逭死地，稍裂网他逸，则何所不至。公，大臣也，可奏朝廷少宽捕典，或聊以一小官召出，亦羁縻之一端也。」帅然之，遂削奏，太宗以四门助教招之，因遂出。《湘山野录》卷下。《宋朝事实类苑》卷七十一。</p></li>
<li><p><span id="宋轶五-潘阆-2"></span>
潘阆居钱塘，今太学前有潘阆巷。阆工唐风，归自富春，有「渔浦风波恶，钱塘灯火微」之句，识者称之。唯落魄不检。为秦王记室参军，王坐罪下狱，捕阆急甚。阆自髠其发，易缁衣，持磬出南薰门。上怒既怠，有为阆说上者曰：「阆不南走粤，则北走胡尔。惟上招安之。」上旋悟。时阆已再入京，敕授四门助教。阆以老嬾不任朝谒为辞，自封还敕命。时文法疎简犹若此。未几，论者谓阆终秦党，语多怨望，编置信上。至信上，勺道旁圣泉，题诗柱上曰：「炎天□□热如焚，恰恨都无一点云。不得此泉□□□，几乎渴杀老参军。」犹称记室旧衔也。先是，卢多逊与潘善，故有四门之命。多逊谮赵普不行，普相，多逊罢，故阆终不免。嘉定间，临安守建先贤祠于西湖，欲祀阆于列。有风不宜预者，遂黜阆。《四朝闻见录》甲集。</p></li>
<li><p><span id="宋轶五-潘阆-3"></span>
潘阆，字逍遥，疎荡有清才，最善诗。王继恩都知待之甚厚，往往直造卧内，饮笑于妇女间，未尝信宿不见也。忽去半岁，不知所诣。俄而王生辰，阆香合来谒，王大喜，延之中堂共宴。席罢，王留之，询其所适，潘曰：「虽然游历山水，访寻亲旧，亦为太尉谋一长守之策耳。」问其策谓何，潘曰：「上顾君侯恩礼之厚，天下莫不知。君侯恃上之遇，于人亦有不足者矣。况复绾时权，席天宠，媢而疾者，不止南北之朝臣，与诸王戚里亦有不善者。一旦宫车晏驾，君侯之富贵，安得如旧邪？」王瞿然曰：「吾亦忧之，先生何以教我？」潘曰：「上春秋高，诸子皆贤。何不乘间建白，乞立储嗣？异日有天下，知策自君侯出，何惧富贵之替乎？」王曰：「我欲乞立南衙大王，如何？」时章圣以襄阳判开封府。潘曰：「南衙自谓当立，岂有德于君侯邪？立其不当者，善也。」王繇是屡以白神功，乞别择诸王嗣位，神功竟不听。其后继恩得罪，章圣嗣位，即逐出阆，阆遂亡命，诏天下捕之。其后会赦方出。《倦游杂录》。《宋朝事实类苑》卷七十一。</p></li>
<li><p><span id="宋轶五-潘阆-4"></span>
潘阆，字逍遥，咸平间有诗名，与钱易、许洞为友，狂放不羁。尝为诗曰：「散拽禅师来蹴踘，乱拖游女上秋千。」此其自序之实也。后坐卢多逊党亡命，捕迹甚急，阆乃变姓名，僧服入中条山。许洞密赠之诗曰：「潘逍遥，平生才气如天高。仰天大笑无所惧，天公嗔尔口呶呶。罚教临老投补衲，归中条。我愿中条山神镇长在，驱雷叱电依前赶出这老怪。」后会赦，以四门助教召之，阆乃自归，送信州安置，仍不惩艾，复为《扫市舞》词曰：「出砒霜，价钱可，赢得拨灰兼弄火，𪽈杀我。」以此为士人不齿，放弃终身。《梦溪笔谈》卷二十五。《墨客挥犀》卷一。《古今诗话》。《诗话总龟》前集卷三。《中吴纪闻》卷一。</p></li>
<li><p><span id="宋轶五-潘阆-5"></span>
见柳开<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9F%B3%E5%BC%80-14">14</a>。</p></li>
<li><p><span id="宋轶五-潘阆-6"></span>
太宗晚年，烧炼丹药，潘阆尝献方书。及帝升遐，惧诛，匿舒州潜山寺为行者，题诗于钟楼云：「绕寺千千万万峰，忘第二句。顽童趁暖贪春睡，忘却登楼打晓钟。」孙仅为郡官，见诗曰：「此潘逍遥也。」告寺僧呼行者，潘已亡去。《中山诗话》。</p></li>
<li><p><span id="宋轶五-潘阆-7"></span>
魏野之门人潘阆欲往京师，其师止之，不听。既至，而后悔之，作诗曰：「不信先生语，刚来帝里游。清宵无好梦，白日有闲愁。」真宗闻之不悦。他日，自华山东来，倒骑驴以行，曰：「我爱看华山。」其实不喜入京也。故当时有「潘阆倒骑驴」之说。《吕氏杂记》卷下。</p></li>
<li><p><span id="宋轶五-潘阆-8"></span>
近世有好事者，以潘阆遨游浙江咏潮著名，则亦以轻绡写其形容，谓之《潘阆咏潮图》。阆酷嗜吟咏，自号逍遥子……故宋尚书白赠诗曰：「宋朝归圣主，潘阆是诗人。」又王禹偁亦赠诗云：「江城卖药常将鹤，古寺看碑不下驴。」其为名公赏激如此。《宋朝事实类苑》卷三十六。《涧泉日记》卷下。《玉几山房听雨录》卷上。</p></li>
<li><p><span id="宋轶五-潘阆-9"></span>
〔潘〕阆有清才，尝作《忆余杭》一阕，曰：「长忆西湖，尽日凭阑楼上望。三三两两钓鱼舟。岛屿正清秋。笛声依约芦花里。白鸟几行忽惊起。别来闲想整渔竿。思入水云寒。」钱希白爱之，自写于玉堂后壁。《湘山野录》卷下。《宋朝事实类苑》卷七十一。《尧山堂外纪》卷四十三。案：《词品》卷三云：「东坡爱之，书于玉堂屏风。」《古今词话》云：「石曼卿见此词，使画工彩绘之，作小景图。」</p></li>
<li><p><span id="宋轶五-潘阆-10"></span>
〔潘〕阆与王元之、孙何、柳开、魏野最厚，暇则放怀湖山，随意吟咏，人目为谪仙云。《西湖游览志余》卷十二。</p></li>
<li><p><span id="宋轶五-潘阆-11"></span>
潘阆，字逍遥，钱塘人。今武学前有潘阆巷，即其所居之里。巷内三将军庙，有阆祠堂。阆工唐风，归自富春，有「渔浦风波恶，钱塘灯火微」之句，人多称之。《梅磵诗话》卷上。</p></li>
<li><p><span id="宋轶五-潘阆-12"></span>
潘阆初居钱唐太庙东，后徙前洋街，今所称潘阆巷是也。潘本大谷人，卒于泗。其友道士冯德之，归骨葬天柱山，钱唐张达碣其墓。《玉几山房听雨录》卷上。</p></li>
</ol>
</div>
<div id="释惠崇" class="section level2" number="15.79">
<h2>
<span class="header-section-number">15.79</span> 释惠崇<a class="anchor" aria-label="anchor" href="#%E9%87%8A%E6%83%A0%E5%B4%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-释惠崇-1"></span>
惠崇诗有「剑静龙归匣，旗闲虎绕竿」。其尤自负者，有「河分冈势断，春入烧痕青」。时人或有讥其犯古者，嘲之：「河分冈势司空曙，春入烧痕刘长卿。不是师兄多犯古，古人诗句犯师兄。」进士潘阆尝谑之曰：「崇师，尔当忧狱事，吾去夜梦尔拜我，尔岂当归俗邪？」惠崇曰：「此乃秀才忧狱事尔。惠崇，沙门也，惠崇拜，沙门倒也，秀才得毋诣沙门岛邪？」《温公续诗话》。</p></li>
<li><p><span id="宋轶五-释惠崇-2"></span>
僧惠崇诗云：「河分冈势断，春入烧痕青。」然唐人旧句。而崇之弟子吟赠其师诗曰：「河分冈势司空曙，春入烧痕刘长卿。不是师偷古人句，古人诗句似师兄。」《中山诗话》。《江隣几杂志》。</p></li>
<li><p><span id="宋轶五-释惠崇-3"></span>
宋九释诗惟惠崇师绝出，尝有「河分岗势断，春入烧痕青」之句，传诵都下，籍籍喧著。余缁遂寂寥无闻，因忌之，乃厚诬其盗。闽僧文兆以诗嘲之，曰：「河分岗势司空曙，春入烧痕刘长卿。不是师兄偷古句，古人诗句犯师兄。」《湘山野录》卷中。</p></li>
<li><p><span id="宋轶五-释惠崇-4"></span>
寇莱公一日延诗僧惠崇于池亭，探阄分题，丞相得「池上柳」，「青」字韵；崇得「池上鹭」，「明」字韵。崇默遶池径，驰心于杳冥以搜之，自午及晡，忽以二指点空微笑曰：「已得之，已得之。此篇功在『明』字，凡五押之俱不倒，方今得之。」丞相曰：「试请口举。」崇曰：「照水千寻回，栖烟一点明。」公笑曰：「吾之柳，功在『青』字，已四押之终未惬，不若且罢。」《湘山野录》卷中。《宋诗纪事》卷九十一。</p></li>
</ol>
</div>
<div id="王-著-1" class="section level2" number="15.80">
<h2>
<span class="header-section-number">15.80</span> 王　著<a class="anchor" aria-label="anchor" href="#%E7%8E%8B-%E8%91%97-1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-王著-1"></span>
王著为伪蜀明经，善正书行草，深得家法。为翰林侍书与侍读更直，太宗令中使持御札示著，著曰：「未尽善也。」上临学益勤，后再示之，著曰：「止如前尔。」中人诘其故，著曰：「帝王始工书，吾或褒称，则不复留意矣。」后岁余，复示之，奏曰：「功已至矣，非臣所及。」后真宗闻之，谓宰臣曰：「善规益者也，宜居台宪。」后终于殿中侍御史。《玉壶清话》卷五。参见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-64">64</a>。</p></li>
<li><p><span id="宋轶五-王著-2"></span>
王著，字知微，一字成象，成都人。即模阁帖者。有《研格书奁铭》云：「爰有愚叟，栖此陋室。风雨可蔽，户庭不出。知足为富，娱老为逸。貂冠蝉冕，虎皮羊质。处之弗疑，永尔终吉。」《研北杂志》卷上。《宋稗类钞》卷八。案：「一字成象」为《研北杂志》误记。字「成象」者，为另一自后周入宋之王著。</p></li>
</ol>
</div>
<div id="孙知微" class="section level2" number="15.81">
<h2>
<span class="header-section-number">15.81</span> 孙知微<a class="anchor" aria-label="anchor" href="#%E5%AD%99%E7%9F%A5%E5%BE%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-孙知微-1"></span>
见马知节<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%A9%AC%E7%9F%A5%E8%8A%82-1">1</a>。</li>
</ol>
</div>
<div id="郭延卿" class="section level2" number="15.82">
<h2>
<span class="header-section-number">15.82</span> 郭延卿<a class="anchor" aria-label="anchor" href="#%E9%83%AD%E5%BB%B6%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-郭延卿-1"></span>
郭延卿，洛阳人。少以文行称于乡里，吕公蒙正、张公齐贤未第时，皆以师友事之。太平兴国中，陈抟自华州被召，抟素以知人名天下，及道西洛，三人者皆进谒。抟倒履迎之，目吕曰：「先辈当状元及第，位至宰相。张先辈科名虽在行间，而福禄延永又过于吕。」然殊不言延卿。于是二人相与言曰：「郭君文行乡里所推，幸与一目。」抟曰：「固知之，然亦甚好。」遂草草别去。抟送之门，顾张、吕曰：「二君今晚更过访。」及期往，抟曰：「二君前程，某固已言，然所惜延卿禄薄。伺吕君作相，始合得一命；张君作相，当得职官耳。」既而吕果状元中第。及为相，荐延卿，得试校书郎。及张作相，益念郭之潦倒，一夕语其子宗诲曰：「为我作奏札子，荐郭延卿京官。」及翌日造朝，遽索奏札。宗诲草奏，误书「京」字为「职」字，及书可降制，乃职官，皆如抟言也。《括异志》卷二。</p></li>
<li><p><span id="宋轶五-郭延卿-2"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-7">7</a>。</p></li>
<li><p><span id="宋轶五-郭延卿-3"></span>
见吕蒙正<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%90%95%E8%92%99%E6%AD%A3-8">8</a>。</p></li>
<li><p><span id="宋轶五-郭延卿-4"></span>
见钱惟演<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E9%92%B1%E6%83%9F%E6%BC%94-7">7</a>。</p></li>
</ol>
</div>
<div id="麻希梦" class="section level2" number="15.83">
<h2>
<span class="header-section-number">15.83</span> 麻希梦<a class="anchor" aria-label="anchor" href="#%E9%BA%BB%E5%B8%8C%E6%A2%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-麻希梦-1"></span>
端拱初，太宗诏访天下高年，前青州录事参军麻希梦，年九十余，居临淄，召至阙下，延见便殿，赐坐，语极从容，询及人间利害，对之尤详，多蒙听纳。它日，访以养生之理，对曰：「臣无他术，惟少寡情欲，节声色，薄滋味，故得至此。」诏以为尚书工部郎中致仕，赐金紫。《渑水燕谈录》卷三。《宋朝事实类苑》卷三。</li>
</ol>
</div>
<div id="傅-霖" class="section level2" number="15.84">
<h2>
<span class="header-section-number">15.84</span> 傅　霖<a class="anchor" aria-label="anchor" href="#%E5%82%85-%E9%9C%96"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-傅霖-1"></span>
见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-73">73</a>。</p></li>
<li><p><span id="宋轶五-傅霖-2"></span>
见张咏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E5%92%8F-74">74</a>。</p></li>
</ol>
</div>
<div id="丁文果" class="section level2" number="15.85">
<h2>
<span class="header-section-number">15.85</span> 丁文果<a class="anchor" aria-label="anchor" href="#%E4%B8%81%E6%96%87%E6%9E%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-丁文果-1"></span>
丁文果，司天监丞，无他学，惟善射复，太宗时以为娱。一日，置一物品器中，令射之，果乃课其经曰：「蘤蘤华华，山中采花，虽无官职，一日两衙。」启之，乃数蜂也。又令寿王邸取一物，令射之，果曰：「有头有足，不石即玉，欲要缩头，不能入腹。」启之，乃压书石龟也。即日赐绯，并钱五万。《玉壶清话》卷七。</li>
</ol>
</div>
<div id="田-琮" class="section level2" number="15.86">
<h2>
<span class="header-section-number">15.86</span> 田　琮<a class="anchor" aria-label="anchor" href="#%E7%94%B0-%E7%90%AE"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-田琮-1"></span>
太常音律官田琮，家庭中尝有光怪，掘地得古铎三枚，一黄钟，一中吕，一土死无声；又一玉管，校长于古玉管，盖汉、晋间物也。其年遂迁职。《枫窗小牍》卷上。</li>
</ol>
</div>
<div id="陈从信" class="section level2" number="15.87">
<h2>
<span class="header-section-number">15.87</span> 陈从信<a class="anchor" aria-label="anchor" href="#%E9%99%88%E4%BB%8E%E4%BF%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-陈从信-1"></span>
太宗居晋邸，知客押衙陈从信者，心计精敏，掌功官帑，轮指节以代运筹，丝忽无差。开宝初，有司秋奏：「仓储止尽明年二月。」太宗因诘之。信曰：「但令起程即计往复日数，以粮券并支，可责其必归之限。运至陈留，即预关主司，戒运徒先候于仓，无淹留之弊，每运可减二十日。楚、泗至京，旧限八十日，一岁止三运，每运出淹留虚程二十日，岁自可增一运。」太宗以白太祖，遂立为永制。一岁，晋邸岁终筹攒年费，何啻数百万计，惟失五百金，屡筹不出。一苍头偶记之：「晋王一日登府楼，遥观寻橦者，赏叹精捷，令某府取库金与之。时信不在，后失告之。」魏丕为作坊使，旧制，床子弩止七百步，上令丕增至千步，求规于信。信令悬弩于架，以重坠其两端，弩势负，取所坠之物较之，但于二分中增一分以坠新弩，则自可千步矣。如其制造后，果不差。《玉壶清话》卷八。《宋朝事实类苑》卷十四。</li>
</ol>
</div>
<div id="喻-浩" class="section level2" number="15.88">
<h2>
<span class="header-section-number">15.88</span> 喻　浩<a class="anchor" aria-label="anchor" href="#%E5%96%BB-%E6%B5%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶五-喻浩-1"></span>
钱氏据两浙时，于杭州梵天寺建一木塔，方两三级，钱帅登之，患其塔动。匠师云：「未布瓦，上轻，故如此。」方以瓦布之，而动如初，无可奈何。密使其妻见喻皓之妻，贻以金钗，问塔动之因，皓笑曰：「此易耳，但逐层布板讫，便实钉之，则不动矣。」匠师如其言，塔遂定。盖钉板上下弥束，六幕相联，如胠箧，人履其板，六幕相持，自不能动。人皆伏其精练。《梦溪笔谈》卷十八。</p></li>
<li><p><span id="宋轶五-喻浩-2"></span>
东都相国寺楼门，唐人所造，国初木工喻浩曰：「他皆可能，惟不解卷檐尔。」每至其下，仰而观焉，立极则坐，坐极则卧，求其理而不得。门内两井亭，近代木工亦不解也。寺有十绝，此为二耳。《后山谈丛》卷二。</p></li>
<li><p><span id="宋轶五-喻浩-3"></span>
开宝寺塔，在京师诸塔中最高，而制度甚精，都料匠预浩所造也。塔初成，望之不正，而势倾西北。人怪而问之，浩曰：「京师地平无山，而多西北风，吹之不百年，当正也。」其用心之精盖如此。国朝以来木工，一人而已。至今木工皆以预都料为法。有《木经》三卷行于世。世传浩惟一女，年十余岁，每卧则交手于胸为结构状，如此逾年，撰成《木经》三卷，今行于世者是也。《归田录》卷一。《宋稗类钞》卷七。</p></li>
<li><p><span id="宋轶五-喻浩-4"></span>
见郭忠恕<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%83%AD%E5%BF%A0%E6%81%95-3">3</a>。</p></li>
</ol>
</div>
<div id="严-储" class="section level2" number="15.89">
<h2>
<span class="header-section-number">15.89</span> 严　储<a class="anchor" aria-label="anchor" href="#%E4%B8%A5-%E5%82%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-严储-1"></span>
蜀人严储者，与苏易简之父善。储之始举进士，而苏之子易简生。三日为饮局，有日者同席，储以年月询之，日者曰：「君当俟苏公之子为状元乃成名。」坐客皆笑。后归朝累亦不捷，太平兴国五年，果于易简榜下登第。《续湘山野录》。</li>
</ol>
</div>
<div id="周-琬" class="section level2" number="15.90">
<h2>
<span class="header-section-number">15.90</span> 周　琬<a class="anchor" aria-label="anchor" href="#%E5%91%A8-%E7%90%AC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-周琬-1"></span>
周琬，湘中人。端拱二年进士及第。归后将赴阙再调，至泽州，宿次，梦二吏云：「大王请。」遂行，至南岳庙，升殿见王，曰：「知员外将入调，只欲辟在此中，与人间不殊，且无衣食之念，如何？」琬辞，王乃索笔吟诗送之，云：「住此既非乐，舍此去何图？若问青氊事，惟留一角书。」琬觉，异之。既至京师，乃病于客邸，琬虑不起，遂扶力为书以寄其家，凡一角，封讫而卒，与诗意无异。《新编分门古今类事》卷七引《名贤杂录》。</li>
</ol>
</div>
<div id="张-诩" class="section level2" number="15.91">
<h2>
<span class="header-section-number">15.91</span> 张　诩<a class="anchor" aria-label="anchor" href="#%E5%BC%A0-%E8%AF%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-张诩-1"></span>
进士张诩，临淮郡洪儒也。……雍熙初，与二三子同拔本州解，赴京师。是岁十月初，淮水已浅澁，旬日方到符离，宿于关门外舟中。夜梦上岸盘旋间，有人安放交椅一只在岸次，诩乃就坐之，忽为推堕于地，曰：「此是全火交椅，尔安得独坐！」遂觉。至春榜，果全登第，其它同解俱及第焉。《新编分门古今类事》卷七引《脞说》。</li>
</ol>
</div>
<div id="朱-严" class="section level2" number="15.92">
<h2>
<span class="header-section-number">15.92</span> 朱　严<a class="anchor" aria-label="anchor" href="#%E6%9C%B1-%E4%B8%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-朱严-1"></span>
国初，官舟数少，非达官不可得。太宗时，朱严第三人及第，税舟赴任至。王禹偁送诗曰「赁舟东下历阳湖，榜眼科名释褐初」是也。《临汉隐居诗话》。《东轩笔录》卷十三。</li>
</ol>
</div>
<div id="欧阳程" class="section level2" number="15.93">
<h2>
<span class="header-section-number">15.93</span> 欧阳程<a class="anchor" aria-label="anchor" href="#%E6%AC%A7%E9%98%B3%E7%A8%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-欧阳程-1"></span>
欧阳程，初名和，营道人。……赴试，路间逢一青衣童子云：「以今科省榜走报各处城隍。」因问道州欧阳和中否，应曰：「有欧阳程，无和。」和因更名程，是年登王世则榜进士，时太平兴国八年也。《湖广通志》卷一百二十 。《宋诗纪事》卷四引《湖广通志》。</li>
</ol>
</div>
<div id="赵昌国" class="section level2" number="15.94">
<h2>
<span class="header-section-number">15.94</span> 赵昌国<a class="anchor" aria-label="anchor" href="#%E8%B5%B5%E6%98%8C%E5%9B%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-赵昌国-1"></span>
见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-63">63</a>。</li>
</ol>
</div>
<div id="刘少逸" class="section level2" number="15.95">
<h2>
<span class="header-section-number">15.95</span> 刘少逸<a class="anchor" aria-label="anchor" href="#%E5%88%98%E5%B0%91%E9%80%B8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-刘少逸-1"></span>
刘少逸少有俊才，年十三，端拱二年中礼选，及御试，诗赋外别召升殿，赐御题，赋诗数首，皆有旨意，授校书郎，令于三馆读书。故王元之爱其少俊，而赠之诗曰：「待学韩退之，矜夸李长吉。」《渑水燕谈录》卷四。</li>
</ol>
</div>
<div id="丁-庆" class="section level2" number="15.96">
<h2>
<span class="header-section-number">15.96</span> 丁　庆<a class="anchor" aria-label="anchor" href="#%E4%B8%81-%E5%BA%86"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-丁庆-1"></span>
丁庆充禁旅，太宗克幽蓟，庆至幕，被甲而见。上曰：「日晚何不解甲？」庆曰：「帝王之甲，不可辄去。」上喜之，遂擢用。《类说》卷十九引《见闻录》。</li>
</ol>
</div>
<div id="刘式妻陈氏" class="section level2" number="15.97">
<h2>
<span class="header-section-number">15.97</span> 刘式妻陈氏<a class="anchor" aria-label="anchor" href="#%E5%88%98%E5%BC%8F%E5%A6%BB%E9%99%88%E6%B0%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶五-刘式妻陈氏-1"></span>
刘工部妻陈氏，世居袁州新淦。嫁刘式，俸薄家贫，陈氏曰：「但奉清白，吾身执爨，毋为身累也。」夫死，聚书千余卷，示诸子曰：「此汝父尝谓此为墨庄，今贻汝曹为植学之具。」不数年，立言、立之、立德、立礼相继登进士科。《黄氏日抄》卷四十五。</li>
</ol>
</div>
<div id="目录" class="section level2" number="15.98">
<h2>
<span class="header-section-number">15.98</span> 目录<a class="anchor" aria-label="anchor" href="#%E7%9B%AE%E5%BD%95"><i class="fas fa-link"></i></a>
</h2>
<p><a href="#bm00B50000000000">宋人轶事汇编卷六</a></p>
<p><a href="#bm00B5000000002K">李 沆</a></p>
<p><a href="#bm00B70000000000">李 维</a></p>
<p><a href="#bm00B80000000000">毕士安</a></p>
<p><a href="#bm00B90000000000">寇 准</a></p>
<p><a href="#bm00BE0000000000">王 祐</a></p>
<p><a href="#bm00BF0000000000">王 旦</a></p>
<p><a href="#bm00BM0000000000">向敏中</a></p>
<p><a href="#bm00BN0000000000">王钦若</a></p>
<p><a href="#bm00BQ0000000000">丁 谓</a></p>
<p><a href="#bm00BV0000000000">宋人轶事汇编卷七</a></p>
<p><a href="#bm00BV000000002K">李 迪</a></p>
<p><a href="#bm00C10000000000">李肃之</a></p>
<p><a href="#bm00C20000000000">李承之</a></p>
<p><a href="#bm00C30000000000">冯 拯</a></p>
<p><a href="#bm00C40000000000">杨 砺</a></p>
<p><a href="#bm00C50000000000">宋 湜</a></p>
<p><a href="#bm00C60000000000">王嗣宗</a></p>
<p><a href="#bm00C70000000000">赵安仁</a></p>
<p><a href="#bm00C80000000000">马知节</a></p>
<p><a href="#bm00C90000000000">陈彭年</a></p>
<p><a href="#bm00CA0000000000">陈省华</a></p>
<p><a href="#bm00CB0000000000">陈尧叟</a></p>
<p><a href="#bm00CC0000000000">陈尧佐</a></p>
<p><a href="#bm00CE0000000000">陈尧咨</a></p>
<p><a href="#bm00CF0000000000">陈博古</a></p>
<p><a href="#bm00CG0000000000">高 琼</a></p>
<p><a href="#bm00CH0000000000">曹利用</a></p>
<p><a href="#bm00CI0000000000">张 耆</a></p>
<p><a href="#bm00CJ0000000000">王汉忠</a></p>
<p><a href="#bm00CK0000000000">王继忠</a></p>
<p><a href="#bm00CL0000000000">石 普</a></p>
<p><a href="#bm00CM0000000000">李允则</a></p>
<p><a href="#bm00CN0000000000">冯守信</a></p>
<p><a href="#bm00CO0000000000">魏 能 杨延朗</a></p>
<p><a href="#bm00CP0000000000">张 蕴</a></p>
<p><a href="#bm00CQ0000000000">周怀政</a></p>
<p><a href="#bm00CR0000000000">杨景宗</a></p>
<p><a href="#bm00CS0000000000">张茂实</a></p>
<p><a href="#bm00CT0000000000">马 亮</a></p>
<p><a href="#bm00CU0000000000">王世则</a></p>
<p><a href="#bm00CV0000000000">李士衡</a></p>
<p><a href="#bm00D00000000000">刘 综</a></p>
<p><a href="#bm00D10000000000">刘 绰</a></p>
<p><a href="#bm00D20000000000">李 及</a></p>
<p><a href="#bm00D30000000000">郑 向</a></p>
<p><a href="#bm00D40000000000">韩 丕</a></p>
<p><a href="#bm00D50000000000">吕文仲</a></p>
<p><a href="#bm00D60000000000">张茂直</a></p>
<p><a href="#bm00D70000000000">梁 颢</a></p>
<p><a href="#bm00D80000000000">梁 固</a></p>
<p><a href="#bm00D90000000000">梁 景</a></p>
<p><a href="#bm00DA0000000000">冯 元</a></p>
<p><a href="#bm00DB0000000000">杜 镐</a></p>
<p><a href="#bm00DC0000000000">查 道</a></p>
<p><a href="#bm00DD0000000000">李虚己</a></p>
<p><a href="#bm00DE0000000000">李行简</a></p>
<p><a href="#bm00DF0000000000">陆 参</a></p>
<p><a href="#bm00DG0000000000">崔遵度</a></p>
<p><a href="#bm00DH0000000000">戚 纶</a></p>
<p><a href="#bm00DI0000000000">李 巽</a></p>
<p><a href="#bm00DJ0000000000">陆 轸</a></p>
<p><a href="#bm00DK0000000000">陆 珪</a></p>
<p><a href="#bm00DL0000000000">孙 冕</a></p>
<p><a href="#bm00DM0000000000">洪 湛</a></p>
<p><a href="#bm00DN0000000000">李仲容</a></p>
<p><a href="#bm00DO0000000000">曾致尧</a></p>
<p><a href="#bm00DP0000000000">胡 则</a></p>
<p><a href="#bm00DQ0000000000">胡稷言</a></p>
<p><a href="#bm00DR0000000000">王 济</a></p>
<p><a href="#bm00DS0000000000">胡顺之</a></p>
<p><a href="#bm00DT0000000000">姚仲孙</a></p>
<p><a href="#bm00DU0000000000">陈从易</a></p>
<p><a href="#bm00DV0000000000">梅 询</a></p>
<p><a href="#bm00E00000000000">刘 偁</a></p>
<p><a href="#bm00E10000000000">黄宗旦</a></p>
<p><a href="#bm00E20000000000">张 雍</a></p>
<p><a href="#bm00E30000000000">黄 觉</a></p>
<p><a href="#bm00E40000000000">邵 晔 陈世卿</a></p>
<p><a href="#bm00E50000000000">张昭及</a></p>
<p><a href="#bm00E60000000000">刘 滋</a></p>
<p><a href="#bm00E70000000000">张 逸</a></p>
<p><a href="#bm00E80000000000">张希颜</a></p>
<p><a href="#bm00E90000000000">黄 震</a></p>
<p><a href="#bm00EA0000000000">江 翺</a></p>
<p><a href="#bm00EB0000000000">孙 何</a></p>
<p><a href="#bm00EC0000000000">孙 仅</a></p>
<p><a href="#bm00ED0000000000">谢 泌</a></p>
<p><a href="#bm00EE0000000000">朱台符</a></p>
<p><a href="#bm00EF0000000000">张君房</a></p>
<p><a href="#bm00EG0000000000">杨 嵎</a></p>
<p><a href="#bm00EH0000000000">李 畋</a></p>
<p><a href="#bm00EI0000000000">杨 覃</a></p>
<p><a href="#bm00EJ0000000000">林 特</a></p>
<p><a href="#bm00EK0000000000">刘承规</a></p>
<p><a href="#bm00EL0000000000">张 存 任 并</a></p>
<p><a href="#bm00EM0000000000">贾 询</a></p>
<p><a href="#bm00EN0000000000">宋人轶事汇编卷八</a></p>
<p><a href="#bm00EN000000002K">邢 昺</a></p>
<p><a href="#bm00EO0000000000">孙 奭</a></p>
<p><a href="#bm00EP0000000000">杨 亿</a></p>
<p><a href="#bm00ET0000000000">杨 玮</a></p>
<p><a href="#bm00EU0000000000">刘 筠</a></p>
<p><a href="#bm00EV0000000000">钱惟演</a></p>
<p><a href="#bm00F10000000000">钱 昆</a></p>
<p><a href="#bm00F20000000000">钱 易</a></p>
<p><a href="#bm00F30000000000">晁 迥</a></p>
<p><a href="#bm00F40000000000">晁宗悫</a></p>
<p><a href="#bm00F50000000000">姚 铉</a></p>
<p><a href="#bm00F60000000000">穆 修</a></p>
<p><a href="#bm00F70000000000">狄遵度</a></p>
<p><a href="#bm00F80000000000">许 洞</a></p>
<p><a href="#bm00F90000000000">张 在</a></p>
<p><a href="#bm00FA0000000000">鲍 当</a></p>
<p><a href="#bm00FB0000000000">任 玠</a></p>
<p><a href="#bm00FC0000000000">郭 震</a></p>
<p><a href="#bm00FD0000000000">王 奇</a></p>
<p><a href="#bm00FE0000000000">张 维</a></p>
<p><a href="#bm00FF0000000000">武宗元</a></p>
<p><a href="#bm00FG0000000000">宋 迪</a></p>
<p><a href="#bm00FH0000000000">翟院深</a></p>
<p><a href="#bm00FI0000000000">种 放</a></p>
<p><a href="#bm00FK0000000000">魏 野</a></p>
<p><a href="#bm00FL0000000000">李 渎</a></p>
<p><a href="#bm00FM0000000000">杨 朴</a></p>
<p><a href="#bm00FN0000000000">邢 惇</a></p>
<p><a href="#bm00FO0000000000">韩 退</a></p>
<p><a href="#bm00FP0000000000">江直木</a></p>
<p><a href="#bm00FQ0000000000">王 樵</a></p>
<p><a href="#bm00FR0000000000">林 逋</a></p>
<p><a href="#bm00FS0000000000">石 砒</a></p>
<p><a href="#bm00FT0000000000">孔 旻</a></p>
<p><a href="#bm00FU0000000000">孔 旼</a></p>
<p><a href="#bm00FV0000000000">孔</a></p>
<p><a href="#bm00G00000000000">柴通元</a></p>
<p><a href="#bm00G10000000000">柴文元</a></p>
<p><a href="#bm00G20000000000">章齐一</a></p>
<p><a href="#bm00G30000000000">赵抱一</a></p>
<p><a href="#bm00G40000000000">贺兰归真</a></p>
<p><a href="#bm00G50000000000">张无梦</a></p>
<p><a href="#bm00G60000000000">刘 遁</a></p>
<p><a href="#bm00G70000000000">史延寿 许 我</a></p>
<p><a href="#bm00G80000000000">史 序</a></p>
<p><a href="#bm00G90000000000">释文鉴</a></p>
<p><a href="#bm00GA0000000000">徐 奭</a></p>
<p><a href="#bm00GB0000000000">吕 宪</a></p>
<p><a href="#bm00GC0000000000">廖 复</a></p>
<p><a href="#bm00GD0000000000">孙 籍</a></p>
<p><a href="#bm00GE0000000000">翁 肃</a></p>
<p><a href="#bm00GF0000000000">陆 起</a></p>
<p><a href="#bm00GG0000000000">张唐辅</a></p>
<p><a href="#bm00GH0000000000">宋人轶事汇编卷九</a></p>
<p><a href="#bm00GH000000002K">王 曾</a></p>
<p><a href="#bm00GK0000000000">张知白</a></p>
<p><a href="#bm00GL0000000000">张士逊</a></p>
<p><a href="#bm00GN0000000000">张友正</a></p>
<p><a href="#bm00GO0000000000">吕夷简</a></p>
<p><a href="#bm00GR0000000000">王 随</a></p>
<p><a href="#bm00GS0000000000">章得象</a></p>
<p><a href="#bm00GU0000000000">章仲昌</a></p>
<p><a href="#bm00GV0000000000">晏 殊</a></p>
<p><a href="#bm00H30000000000">晏 颖</a></p>
<p><a href="#bm00H40000000000">晏几道</a></p>
<p><a href="#bm00H50000000000">杜 衍</a></p>
<p><a href="#bm00H80000000000">贾昌朝</a></p>
<p><a href="#bm00H90000000000">陈执中</a></p>
<p><a href="#bm00HB0000000000">宋人轶事汇编卷十</a></p>
<p><a href="#bm00HB000000002K">范仲淹</a></p>
<p><a href="#bm00HI0000000000">范纯佑</a></p>
<p><a href="#bm00HJ0000000000">韩国华</a></p>
<p><a href="#bm00HK0000000000">韩 琦</a></p>
<p><a href="#bm00HS0000000000">富 弼</a></p>
<p><a href="#bm00I10000000000">宋人轶事汇编卷十一</a></p>
<p><a href="#bm00I1000000002N">鲁宗道</a></p>
<p><a href="#bm00I20000000000">夏 竦</a></p>
<p><a href="#bm00I50000000000">王 曙</a></p>
<p><a href="#bm00I60000000000">王益柔</a></p>
<p><a href="#bm00I70000000000">薛 奎</a></p>
<p><a href="#bm00I80000000000">薛长孺</a></p>
<p><a href="#bm00I90000000000">范 雍</a></p>
<p><a href="#bm00IA0000000000">姜 遵</a></p>
<p><a href="#bm00IB0000000000">赵 稹</a></p>
<p><a href="#bm00IC0000000000">宋 绶</a></p>
<p><a href="#bm00ID0000000000">宋敏求</a></p>
<p><a href="#bm00IE0000000000">宋敏修</a></p>
<p><a href="#bm00IF0000000000">蔡 齐</a></p>
<p><a href="#bm00IG0000000000">韩 亿</a></p>
<p><a href="#bm00IH0000000000">韩 综</a></p>
<p><a href="#bm00II0000000000">盛 度</a></p>
<p><a href="#bm00IK0000000000">李若谷</a></p>
<p><a href="#bm00IL0000000000">李 淑</a></p>
<p><a href="#bm00IM0000000000">李复圭</a></p>
<p><a href="#bm00IN0000000000">李传正 詹大和</a></p>
<p><a href="#bm00IO0000000000">程 琳</a></p>
<p><a href="#bm00IP0000000000">石中立</a></p>
<p><a href="#bm00IQ0000000000">张 观</a></p>
<p><a href="#bm00IR0000000000">王博文</a></p>
<p><a href="#bm00IS0000000000">王 畴</a></p>
<p><a href="#bm00IT0000000000">郑 戬</a></p>
<p><a href="#bm00IU0000000000">任 布</a></p>
<p><a href="#bm00IV0000000000">吴 育</a></p>
<p><a href="#bm00J00000000000">丁 度</a></p>
<p><a href="#bm00J10000000000">丁 讽</a></p>
<p><a href="#bm00J20000000000">高若讷</a></p>
<p><a href="#bm00J30000000000">孔道辅</a></p>
<p><a href="#bm00J40000000000">孔宗翰</a></p>
<p><a href="#bm00J50000000000">鞠 咏</a></p>
<p><a href="#bm00J60000000000">刘 随</a></p>
<p><a href="#bm00J70000000000">段少连</a></p>
<p><a href="#bm00J80000000000">王 素</a></p>
<p><a href="#bm00J90000000000">王 质</a></p>
<p><a href="#bm00JA0000000000">余 靖</a></p>
<p><a href="#bm00JB0000000000">蔡 襄</a></p>
<p><a href="#bm00JD0000000000">王拱辰</a></p>
<p><a href="#bm00JE0000000000">鱼周询</a></p>
<p><a href="#bm00JF0000000000">刘元瑜</a></p>
<p><a href="#bm00JG0000000000">李 定</a></p>
<p><a href="#bm00JH0000000000">王 平</a></p>
<p><a href="#bm00JI0000000000">席 平</a></p>
<p><a href="#bm00JJ0000000000">李 京 吴鼎臣</a></p>
<p><a href="#bm00JK0000000000">沈 邈</a></p>
<p><a href="#bm00JL0000000000">宋 禧</a></p>
<p><a href="#bm00JM0000000000">宋人轶事汇编卷十二</a></p>
<p><a href="#bm00JM000000002N">文彦博</a></p>
<p><a href="#bm00JR0000000000">文及甫</a></p>
<p><a href="#bm00JS0000000000">宋 庠</a></p>
<p><a href="#bm00JV0000000000">宋 祁</a></p>
<p><a href="#bm00K20000000000">庞 籍</a></p>
<p><a href="#bm00K40000000000">庞元直</a></p>
<p><a href="#bm00K50000000000">梁 适</a></p>
<p><a href="#bm00K60000000000">刘 沆</a></p>
<p><a href="#bm00K70000000000">刘 瑾</a></p>
<p><a href="#bm00K80000000000">曾公亮</a></p>
<p><a href="#bm00K90000000000">王尧臣</a></p>
<p><a href="#bm00KA0000000000">田 况</a></p>
<p><a href="#bm00KB0000000000">孙 沔</a></p>
<p><a href="#bm00KC0000000000">程 戡</a></p>
<p><a href="#bm00KD0000000000">张 昪</a></p>
<p><a href="#bm00KE0000000000">孙 抃</a></p>
<p><a href="#bm00KF0000000000">赵 槩</a></p>
<p><a href="#bm00KG0000000000">胡 宿</a></p>
<p><a href="#bm00KH0000000000">胡宗炎</a></p>
<p><a href="#bm00KI0000000000">胡宗愈</a></p>
<p><a href="#bm00KJ0000000000">吴 奎</a></p>
<p><a href="#bm00KK0000000000">包 拯</a></p>
<p><a href="#bm00KM0000000000">张方平</a></p>
<p><a href="#bm00KP0000000000">宋人轶事汇编卷十三</a></p>
<p><a href="#bm00KP000000002N">狄 青</a></p>
<p><a href="#bm00KS0000000000">狄 咏</a></p>
<p><a href="#bm00KT0000000000">王德用</a></p>
<p><a href="#bm00KU0000000000">夏守赟</a></p>
<p><a href="#bm00KV0000000000">郭承祐</a></p>
<p><a href="#bm00L00000000000">许怀德</a></p>
<p><a href="#bm00L10000000000">范 恪</a></p>
<p><a href="#bm00L20000000000">刘 平</a></p>
<p><a href="#bm00L30000000000">苗继宣</a></p>
<p><a href="#bm00L40000000000">王 吉</a></p>
<p><a href="#bm00L50000000000">史 吉</a></p>
<p><a href="#bm00L60000000000">种世衡</a></p>
<p><a href="#bm00L80000000000">种 诂</a></p>
<p><a href="#bm00L90000000000">种 谔</a></p>
<p><a href="#bm00LA0000000000">王 嵩</a></p>
<p><a href="#bm00LB0000000000">董士廉</a></p>
<p><a href="#bm00LC0000000000">姚嗣宗</a></p>
<p><a href="#bm00LD0000000000">赵 禹</a></p>
<p><a href="#bm00LE0000000000">张 元 吴 昊</a></p>
<p><a href="#bm00LF0000000000">王 逵</a></p>
<p><a href="#bm00LG0000000000">李 教</a></p>
<p><a href="#bm00LH0000000000">马 遂</a></p>
<p><a href="#bm00LI0000000000">杨 遂</a></p>
<p><a href="#bm00LJ0000000000">郭 逵</a></p>
<p><a href="#bm00LK0000000000">陶 弼</a></p>
<p><a href="#bm00LL0000000000">王 罕</a></p>
<p><a href="#bm00LM0000000000">侍其渊</a></p>
<p><a href="#bm00LN0000000000">赵师旦 曹 觐</a></p>
<p><a href="#bm00LO0000000000">孔宗旦</a></p>
<p><a href="#bm00LP0000000000">石 鉴</a></p>
<p><a href="#bm00LQ0000000000">侬智高</a></p>
<p><a href="#bm00LR0000000000">柴宗庆</a></p>
<p><a href="#bm00LS0000000000">李遵勗</a></p>
<p><a href="#bm00LT0000000000">李端懿</a></p>
<p><a href="#bm00LU0000000000">李端愿</a></p>
<p><a href="#bm00LV0000000000">张尧佐</a></p>
<p><a href="#bm00M00000000000">李 璋</a></p>
<p><a href="#bm00M10000000000">阎文应</a></p>
<p><a href="#bm00M20000000000">阎士良</a></p>
<p><a href="#bm00M30000000000">张继能</a></p>
<p><a href="#bm00M40000000000">王昭明</a></p>
<p><a href="#bm00M50000000000">俞献卿</a></p>
<p><a href="#bm00M60000000000">郎 简</a></p>
<p><a href="#bm00M70000000000">燕 肃</a></p>
<p><a href="#bm00M80000000000">彭 乘</a></p>
<p><a href="#bm00M90000000000">彭 几</a></p>
<p><a href="#bm00MA0000000000">蒋 堂</a></p>
<p><a href="#bm00MB0000000000">程 堂</a></p>
<p><a href="#bm00MC0000000000">吴遵路</a></p>
<p><a href="#bm00MD0000000000">刘 夔</a></p>
<p><a href="#bm00ME0000000000">滕宗谅</a></p>
<p><a href="#bm00MF0000000000">谢 涛</a></p>
<p><a href="#bm00MG0000000000">谢 绛</a></p>
<p><a href="#bm00MH0000000000">谢景初</a></p>
<p><a href="#bm00MI0000000000">谢景温</a></p>
<p><a href="#bm00MJ0000000000">谢景平</a></p>
<p><a href="#bm00MK0000000000">胥 偃</a></p>
<p><a href="#bm00ML0000000000">苏 绅</a></p>
<p><a href="#bm00MM0000000000">王 缮</a></p>
<p><a href="#bm00MN0000000000">李余庆</a></p>
<p><a href="#bm00MO0000000000">王 逵</a></p>
<p><a href="#bm00MP0000000000">吕居简</a></p>
<p><a href="#bm00MQ0000000000">唐 肃</a></p>
<p><a href="#bm00MR0000000000">唐 询</a></p>
<p><a href="#bm00MS0000000000">唐 诏</a></p>
<p><a href="#bm00MT0000000000">范 讽</a></p>
<p><a href="#bm00MU0000000000">杜 杞</a></p>
<p><a href="#bm00MV0000000000">周 湛</a></p>
<p><a href="#bm00N00000000000">张 奎</a></p>
<p><a href="#bm00N10000000000">张 亢</a></p>
<p><a href="#bm00N20000000000">张 焘</a></p>
<p><a href="#bm00N30000000000">叶清臣</a></p>
<p><a href="#bm00N40000000000">孙 甫</a></p>
<p><a href="#bm00N50000000000">周 沆</a></p>
<p><a href="#bm00N60000000000">刘 涣</a></p>
<p><a href="#bm00N70000000000">张 铸</a></p>
<p><a href="#bm00N80000000000">梅 挚</a></p>
<p><a href="#bm00N90000000000">陈希亮</a></p>
<p><a href="#bm00NA0000000000">魏 瓘</a></p>
<p><a href="#bm00NB0000000000">许 元</a></p>
<p><a href="#bm00NC0000000000">宋 咸</a></p>
<p><a href="#bm00ND0000000000">李 参</a></p>
<p><a href="#bm00NE0000000000">黄孝先</a></p>
<p><a href="#bm00NF0000000000">薛 俅</a></p>
<p><a href="#bm00NG0000000000">刁 约</a></p>
<p><a href="#bm00NH0000000000">陆 经</a></p>
<p><a href="#bm00NI0000000000">祖无择</a></p>
<p><a href="#bm00NJ0000000000">苗 振</a></p>
<p><a href="#bm00NK0000000000">范 祥</a></p>
<p><a href="#bm00NL0000000000">范 育</a></p>
<p><a href="#bm00NM0000000000">张侍问 卢士伦</a></p>
<p><a href="#bm00NN0000000000">张宗古</a></p>
<p><a href="#bm00NO0000000000">杨 察</a></p>
<p><a href="#bm00NP0000000000">杨 寘</a></p>
<p><a href="#bm00NQ0000000000">张伯玉</a></p>
<p><a href="#bm00NR0000000000">范师道</a></p>
<p><a href="#bm00NS0000000000">楚执中</a></p>
<p><a href="#bm00NT0000000000">于 焘</a></p>
<p><a href="#bm00NU0000000000">马 遵</a></p>
<p><a href="#bm00NV0000000000">萧 注</a></p>
<p><a href="#bm00O00000000000">吕夏卿</a></p>
<p><a href="#bm00O10000000000">钱明逸</a></p>
<p><a href="#bm00O20000000000">吕 溱</a></p>
<p><a href="#bm00O30000000000">贾 黯</a></p>
<p><a href="#bm00O40000000000">沈 遘</a></p>
<p><a href="#bm00O50000000000">沈 辽</a></p>
<p><a href="#bm00O60000000000">张去惑</a></p>
<p><a href="#bm00O70000000000">何 郯 张 俞</a></p>
<p><a href="#bm00O80000000000">张才翁</a></p>
<p><a href="#bm00O90000000000">徐仲谋</a></p>
<p><a href="#bm00OA0000000000">彭思永</a></p>
<p><a href="#bm00OB0000000000">唐 介</a></p>
<p><a href="#bm00OD0000000000">唐嘉问</a></p>
<p><a href="#bm00OE0000000000">唐之问</a></p>
<p><a href="#bm00OF0000000000">李师中</a></p>
<p><a href="#bm00OG0000000000">韩 贽</a></p>
<p><a href="#bm00OH0000000000">吕 诲</a></p>
<p><a href="#bm00OI0000000000">顾 方</a></p>
<p><a href="#bm00OJ0000000000">林 积</a></p>
<p><a href="#bm00OK0000000000">过 昱</a></p>
<p><a href="#bm00OL0000000000">侯 可</a></p>
<p><a href="#bm00OM0000000000">王景仁</a></p>
<p><a href="#bm00ON0000000000">魏 广 李殿丞</a></p>
<p><a href="#bm00OO0000000000">毕 达</a></p>
<p><a href="#bm00000000000000">返回总目录</a></p>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94"><span class="header-section-number">15</span> 宋人轶事汇编卷五</a></li>
<li><a class="nav-link" href="#%E5%8D%A2%E5%A4%9A%E9%80%8A"><span class="header-section-number">15.1</span> 卢多逊</a></li>
<li><a class="nav-link" href="#%E5%8D%A2-%E4%BA%BF"><span class="header-section-number">15.2</span> 卢　亿</a></li>
<li><a class="nav-link" href="#%E6%9D%8E-%E6%98%89"><span class="header-section-number">15.3</span> 李　昉</a></li>
<li><a class="nav-link" href="#%E6%9D%8E%E5%AE%97%E8%B0%94"><span class="header-section-number">15.4</span> 李宗谔</a></li>
<li><a class="nav-link" href="#%E6%9D%8E%E6%98%AD%E8%BF%B0"><span class="header-section-number">15.5</span> 李昭述</a></li>
<li><a class="nav-link" href="#%E6%9D%8E%E6%98%AD%E9%81%98"><span class="header-section-number">15.6</span> 李昭遘</a></li>
<li><a class="nav-link" href="#%E5%90%95%E8%92%99%E6%AD%A3"><span class="header-section-number">15.7</span> 吕蒙正</a></li>
<li><a class="nav-link" href="#%E5%BC%A0%E9%BD%90%E8%B4%A4"><span class="header-section-number">15.8</span> 张齐贤</a></li>
<li><a class="nav-link" href="#%E5%BC%A0%E5%AE%97%E8%AF%B2"><span class="header-section-number">15.9</span> 张宗诲</a></li>
<li><a class="nav-link" href="#%E5%90%95-%E7%AB%AF"><span class="header-section-number">15.10</span> 吕　端</a></li>
<li><a class="nav-link" href="#%E7%9F%B3%E7%86%99%E8%BD%BD"><span class="header-section-number">15.11</span> 石熙载</a></li>
<li><a class="nav-link" href="#%E6%9D%8E-%E7%A9%86"><span class="header-section-number">15.12</span> 李　穆</a></li>
<li><a class="nav-link" href="#%E8%B4%BE%E9%BB%84%E4%B8%AD"><span class="header-section-number">15.13</span> 贾黄中</a></li>
<li><a class="nav-link" href="#%E9%92%B1%E8%8B%A5%E6%B0%B4"><span class="header-section-number">15.14</span> 钱若水</a></li>
<li><a class="nav-link" href="#%E8%8B%8F-%E5%8D%8F"><span class="header-section-number">15.15</span> 苏　协</a></li>
<li><a class="nav-link" href="#%E8%8B%8F%E6%98%93%E7%AE%80"><span class="header-section-number">15.16</span> 苏易简</a></li>
<li><a class="nav-link" href="#%E9%83%AD-%E8%B4%BD"><span class="header-section-number">15.17</span> 郭　贽</a></li>
<li><a class="nav-link" href="#%E8%BE%9B%E4%BB%B2%E7%94%AB"><span class="header-section-number">15.18</span> 辛仲甫</a></li>
<li><a class="nav-link" href="#%E6%9D%8E-%E8%87%B3"><span class="header-section-number">15.19</span> 李　至</a></li>
<li><a class="nav-link" href="#%E7%8E%8B-%E6%B2%94"><span class="header-section-number">15.20</span> 王　沔</a></li>
<li><a class="nav-link" href="#%E6%B8%A9%E4%BB%B2%E8%88%92"><span class="header-section-number">15.21</span> 温仲舒</a></li>
<li><a class="nav-link" href="#%E9%99%88-%E6%81%95"><span class="header-section-number">15.22</span> 陈　恕</a></li>
<li><a class="nav-link" href="#%E5%88%98%E6%98%8C%E8%A8%80"><span class="header-section-number">15.23</span> 刘昌言</a></li>
<li><a class="nav-link" href="#%E8%B5%B5%E6%98%8C%E8%A8%80"><span class="header-section-number">15.24</span> 赵昌言</a></li>
<li><a class="nav-link" href="#%E6%9D%8E%E6%98%8C%E9%BE%84"><span class="header-section-number">15.25</span> 李昌龄</a></li>
<li><a class="nav-link" href="#%E7%8E%8B%E5%8C%96%E5%9F%BA"><span class="header-section-number">15.26</span> 王化基</a></li>
<li><a class="nav-link" href="#%E7%8E%8B%E4%B8%BE%E6%AD%A3-%E9%BB%84-%E9%89%B4"><span class="header-section-number">15.27</span> 王举正　黄　鉴</a></li>
<li><a class="nav-link" href="#%E7%8E%8B-%E6%98%BE"><span class="header-section-number">15.28</span> 王　显</a></li>
<li><a class="nav-link" href="#%E6%9D%A8-%E4%B8%9A"><span class="header-section-number">15.29</span> 杨　业</a></li>
<li><a class="nav-link" href="#%E6%9D%8E%E9%87%8D%E8%B4%B5"><span class="header-section-number">15.30</span> 李重贵</a></li>
<li><a class="nav-link" href="#%E5%91%BC%E5%BB%B6%E8%B5%9E"><span class="header-section-number">15.31</span> 呼延赞</a></li>
<li><a class="nav-link" href="#%E5%B0%B9%E7%BB%A7%E4%BC%A6"><span class="header-section-number">15.32</span> 尹继伦</a></li>
<li><a class="nav-link" href="#%E8%B5%B5%E5%BB%B6%E8%BF%9B"><span class="header-section-number">15.33</span> 赵延进</a></li>
<li><a class="nav-link" href="#%E6%9D%A8%E7%BB%A7%E5%8B%8B"><span class="header-section-number">15.34</span> 杨继勋</a></li>
<li><a class="nav-link" href="#%E7%8E%8B%E5%BB%B6%E8%8C%83"><span class="header-section-number">15.35</span> 王延范</a></li>
<li><a class="nav-link" href="#%E7%8E%8B%E7%BB%A7%E6%81%A9"><span class="header-section-number">15.36</span> 王继恩</a></li>
<li><a class="nav-link" href="#%E6%9D%8E-%E7%AC%A6"><span class="header-section-number">15.37</span> 李　符</a></li>
<li><a class="nav-link" href="#%E8%A2%81-%E5%BB%93"><span class="header-section-number">15.38</span> 袁　廓</a></li>
<li><a class="nav-link" href="#%E6%BB%95%E4%B8%AD%E6%AD%A3"><span class="header-section-number">15.39</span> 滕中正</a></li>
<li><a class="nav-link" href="#%E9%99%88%E8%B1%A1%E8%88%86-%E8%91%A3-%E4%BF%A8"><span class="header-section-number">15.40</span> 陈象舆　董　俨</a></li>
<li><a class="nav-link" href="#%E5%A7%9A-%E5%9D%A6"><span class="header-section-number">15.41</span> 姚　坦</a></li>
<li><a class="nav-link" href="#%E6%9D%A8%E5%85%81%E5%85%83"><span class="header-section-number">15.42</span> 杨允元</a></li>
<li><a class="nav-link" href="#%E5%8F%B6-%E9%BD%90"><span class="header-section-number">15.43</span> 叶　齐</a></li>
<li><a class="nav-link" href="#%E9%AD%8F%E5%92%B8%E7%86%99"><span class="header-section-number">15.44</span> 魏咸熙</a></li>
<li><a class="nav-link" href="#%E4%BE%AF%E4%BB%81%E5%AE%9D"><span class="header-section-number">15.45</span> 侯仁宝</a></li>
<li><a class="nav-link" href="#%E5%91%A8-%E6%B8%AD"><span class="header-section-number">15.46</span> 周　渭</a></li>
<li><a class="nav-link" href="#%E9%AD%8F%E5%BB%B7%E5%BC%8F"><span class="header-section-number">15.47</span> 魏廷式</a></li>
<li><a class="nav-link" href="#%E8%AE%B8-%E9%AA%A7-%E5%BC%A0-%E9%89%B4"><span class="header-section-number">15.48</span> 许　骧　张　鉴</a></li>
<li><a class="nav-link" href="#%E8%B5%B5%E6%96%87%E5%BA%A6"><span class="header-section-number">15.49</span> 赵文度</a></li>
<li><a class="nav-link" href="#%E5%88%98-%E5%90%89"><span class="header-section-number">15.50</span> 刘　吉</a></li>
<li><a class="nav-link" href="#%E6%88%B4-%E6%81%A9"><span class="header-section-number">15.51</span> 戴　恩</a></li>
<li><a class="nav-link" href="#%E7%8E%8B-%E9%9A%90"><span class="header-section-number">15.52</span> 王　隐</a></li>
<li><a class="nav-link" href="#%E7%A9%86%E5%BD%A6%E7%92%8B"><span class="header-section-number">15.53</span> 穆彦璋</a></li>
<li><a class="nav-link" href="#%E7%94%B0-%E9%94%A1"><span class="header-section-number">15.54</span> 田　锡</a></li>
<li><a class="nav-link" href="#%E5%BC%A0-%E5%92%8F"><span class="header-section-number">15.55</span> 张　咏</a></li>
<li><a class="nav-link" href="#%E8%90%A7%E6%A5%9A%E6%89%8D"><span class="header-section-number">15.56</span> 萧楚才</a></li>
<li><a class="nav-link" href="#%E7%AA%A6%E5%85%83%E5%AE%BE"><span class="header-section-number">15.57</span> 窦元宾</a></li>
<li><a class="nav-link" href="#%E7%8E%8B%E5%B0%8F%E6%B3%A2"><span class="header-section-number">15.58</span> 王小波</a></li>
<li><a class="nav-link" href="#%E6%9D%8E-%E9%A1%BA"><span class="header-section-number">15.59</span> 李　顺</a></li>
<li><a class="nav-link" href="#%E8%83%A1-%E6%97%A6"><span class="header-section-number">15.60</span> 胡　旦</a></li>
<li><a class="nav-link" href="#%E4%B9%90-%E5%8F%B2"><span class="header-section-number">15.61</span> 乐　史</a></li>
<li><a class="nav-link" href="#%E5%AE%8B-%E7%99%BD"><span class="header-section-number">15.62</span> 宋　白</a></li>
<li><a class="nav-link" href="#%E6%A2%81%E5%91%A8%E7%BF%B0"><span class="header-section-number">15.63</span> 梁周翰</a></li>
<li><a class="nav-link" href="#%E6%9C%B1-%E6%98%82"><span class="header-section-number">15.64</span> 朱　昂</a></li>
<li><a class="nav-link" href="#%E6%9D%A8%E5%BE%BD%E4%B9%8B"><span class="header-section-number">15.65</span> 杨徽之</a></li>
<li><a class="nav-link" href="#%E8%B5%B5%E9%82%BB%E5%87%A0-%E8%B5%B5%E5%BB%B6%E5%97%A3"><span class="header-section-number">15.66</span> 赵邻几　赵延嗣</a></li>
<li><a class="nav-link" href="#%E5%A4%8F%E4%BE%AF%E5%98%89%E6%AD%A3"><span class="header-section-number">15.67</span> 夏侯嘉正</a></li>
<li><a class="nav-link" href="#%E9%BA%BB%E4%BB%B2%E8%8B%B1"><span class="header-section-number">15.68</span> 麻仲英</a></li>
<li><a class="nav-link" href="#%E9%9F%A9-%E6%B5%A6"><span class="header-section-number">15.69</span> 韩　浦</a></li>
<li><a class="nav-link" href="#%E5%88%81-%E8%A1%8E"><span class="header-section-number">15.70</span> 刁　衎</a></li>
<li><a class="nav-link" href="#%E6%9D%8E%E5%BA%86%E5%AD%99"><span class="header-section-number">15.71</span> 李庆孙</a></li>
<li><a class="nav-link" href="#%E5%AE%89%E9%B8%BF%E6%B8%90"><span class="header-section-number">15.72</span> 安鸿渐</a></li>
<li><a class="nav-link" href="#%E9%92%B1-%E7%86%99"><span class="header-section-number">15.73</span> 钱　熙</a></li>
<li><a class="nav-link" href="#%E6%9F%B3-%E5%BC%80"><span class="header-section-number">15.74</span> 柳　开</a></li>
<li><a class="nav-link" href="#%E8%8C%83-%E6%9D%B2"><span class="header-section-number">15.75</span> 范　杲</a></li>
<li><a class="nav-link" href="#%E7%8E%8B%E7%A6%B9%E5%81%81"><span class="header-section-number">15.76</span> 王禹偁</a></li>
<li><a class="nav-link" href="#%E7%8E%8B%E5%98%89%E7%A5%90"><span class="header-section-number">15.77</span> 王嘉祐</a></li>
<li><a class="nav-link" href="#%E6%BD%98-%E9%98%86"><span class="header-section-number">15.78</span> 潘　阆</a></li>
<li><a class="nav-link" href="#%E9%87%8A%E6%83%A0%E5%B4%87"><span class="header-section-number">15.79</span> 释惠崇</a></li>
<li><a class="nav-link" href="#%E7%8E%8B-%E8%91%97-1"><span class="header-section-number">15.80</span> 王　著</a></li>
<li><a class="nav-link" href="#%E5%AD%99%E7%9F%A5%E5%BE%AE"><span class="header-section-number">15.81</span> 孙知微</a></li>
<li><a class="nav-link" href="#%E9%83%AD%E5%BB%B6%E5%8D%BF"><span class="header-section-number">15.82</span> 郭延卿</a></li>
<li><a class="nav-link" href="#%E9%BA%BB%E5%B8%8C%E6%A2%A6"><span class="header-section-number">15.83</span> 麻希梦</a></li>
<li><a class="nav-link" href="#%E5%82%85-%E9%9C%96"><span class="header-section-number">15.84</span> 傅　霖</a></li>
<li><a class="nav-link" href="#%E4%B8%81%E6%96%87%E6%9E%9C"><span class="header-section-number">15.85</span> 丁文果</a></li>
<li><a class="nav-link" href="#%E7%94%B0-%E7%90%AE"><span class="header-section-number">15.86</span> 田　琮</a></li>
<li><a class="nav-link" href="#%E9%99%88%E4%BB%8E%E4%BF%A1"><span class="header-section-number">15.87</span> 陈从信</a></li>
<li><a class="nav-link" href="#%E5%96%BB-%E6%B5%A9"><span class="header-section-number">15.88</span> 喻　浩</a></li>
<li><a class="nav-link" href="#%E4%B8%A5-%E5%82%A8"><span class="header-section-number">15.89</span> 严　储</a></li>
<li><a class="nav-link" href="#%E5%91%A8-%E7%90%AC"><span class="header-section-number">15.90</span> 周　琬</a></li>
<li><a class="nav-link" href="#%E5%BC%A0-%E8%AF%A9"><span class="header-section-number">15.91</span> 张　诩</a></li>
<li><a class="nav-link" href="#%E6%9C%B1-%E4%B8%A5"><span class="header-section-number">15.92</span> 朱　严</a></li>
<li><a class="nav-link" href="#%E6%AC%A7%E9%98%B3%E7%A8%8B"><span class="header-section-number">15.93</span> 欧阳程</a></li>
<li><a class="nav-link" href="#%E8%B5%B5%E6%98%8C%E5%9B%BD"><span class="header-section-number">15.94</span> 赵昌国</a></li>
<li><a class="nav-link" href="#%E5%88%98%E5%B0%91%E9%80%B8"><span class="header-section-number">15.95</span> 刘少逸</a></li>
<li><a class="nav-link" href="#%E4%B8%81-%E5%BA%86"><span class="header-section-number">15.96</span> 丁　庆</a></li>
<li><a class="nav-link" href="#%E5%88%98%E5%BC%8F%E5%A6%BB%E9%99%88%E6%B0%8F"><span class="header-section-number">15.97</span> 刘式妻陈氏</a></li>
<li><a class="nav-link" href="#%E7%9B%AE%E5%BD%95"><span class="header-section-number">15.98</span> 目录</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-08.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
