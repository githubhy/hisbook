<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>33 宋人轶事汇编卷二十三 | 历史上的一些人</title>
<meta name="author" content="林峰">
<meta name="description" content="33.1 苏　辙  先曾祖母蜀国太夫人，梦蛟龙伸臂而生公。《栾城先生遗言》。 东坡幼年作《却鼠刀铭》，公作《缸砚赋》，曾祖称之，命佳纸修写装饰，钉于所居壁上。《栾城先生遗言》。 子由之达，盖自幼而然。方先君与某笃好书画，每有所获，真以为乐。唯子由观之漠然，不甚经意。《东坡志林》十二卷本之卷一。 见韩琦54。...">
<meta name="generator" content="bookdown 0.26 with bs4_book()">
<meta property="og:title" content="33 宋人轶事汇编卷二十三 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="33.1 苏　辙  先曾祖母蜀国太夫人，梦蛟龙伸臂而生公。《栾城先生遗言》。 东坡幼年作《却鼠刀铭》，公作《缸砚赋》，曾祖称之，命佳纸修写装饰，钉于所居壁上。《栾城先生遗言》。 子由之达，盖自幼而然。方先君与某笃好书画，每有所获，真以为乐。唯子由观之漠然，不甚经意。《东坡志林》十二卷本之卷一。 见韩琦54。...">
<meta name="twitter:card" content="summary">
<meta name="twitter:title" content="33 宋人轶事汇编卷二十三 | 历史上的一些人">
<meta name="twitter:description" content="33.1 苏　辙  先曾祖母蜀国太夫人，梦蛟龙伸臂而生公。《栾城先生遗言》。 东坡幼年作《却鼠刀铭》，公作《缸砚赋》，曾祖称之，命佳纸修写装饰，钉于所居壁上。《栾城先生遗言》。 子由之达，盖自幼而然。方先君与某笃好书画，每有所获，真以为乐。唯子由观之漠然，不甚经意。《东坡志林》十二卷本之卷一。 见韩琦54。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷二十三" class="section level1" number="33">
<h1>
<span class="header-section-number">33</span> 宋人轶事汇编卷二十三<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89"><i class="fas fa-link"></i></a>
</h1>
<div id="苏-辙" class="section level2" number="33.1">
<h2>
<span class="header-section-number">33.1</span> 苏　辙<a class="anchor" aria-label="anchor" href="#%E8%8B%8F-%E8%BE%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-苏辙-1"></span>
先曾祖母蜀国太夫人，梦蛟龙伸臂而生公。《栾城先生遗言》。</p></li>
<li><p><span id="宋轶二十三-苏辙-2"></span>
东坡幼年作《却鼠刀铭》，公作《缸砚赋》，曾祖称之，命佳纸修写装饰，钉于所居壁上。《栾城先生遗言》。</p></li>
<li><p><span id="宋轶二十三-苏辙-3"></span>
子由之达，盖自幼而然。方先君与某笃好书画，每有所获，真以为乐。唯子由观之漠然，不甚经意。《东坡志林》十二卷本之卷一。</p></li>
<li><p><span id="宋轶二十三-苏辙-4"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-54">54</a>。</p></li>
<li><p><span id="宋轶二十三-苏辙-5"></span>
嘉祐中，苏辙举贤良对策，极言阙失，其略云：「闻之道路，陛下宫中贵姬，至以千数，歌舞饮酒，欢乐失节。坐朝不闻咨谟，便殿无所顾问。」考官以上初无此事，辙妄言，欲黜之，仁宗曰：「朕设制举，本待敢言之士。辙小官如此直言，特与科名。」仍令史官编录。《渑水燕谈录》卷六。</p></li>
<li><p><span id="宋轶二十三-苏辙-6"></span>
公读《新经义》曰：「干缠了湿缠，做杀也不好。」《栾城先生遗言》。</p></li>
<li><p><span id="宋轶二十三-苏辙-7"></span>
见张方平<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%AE%8B%E8%BD%B6%E5%8D%81%E4%BA%8C-%E5%BC%A0%E6%96%B9%E5%B9%B3-27">27</a>。</p></li>
<li><p><span id="宋轶二十三-苏辙-8"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-131">131</a>。</p></li>
<li><p><span id="宋轶二十三-苏辙-9"></span>
公中岁归自江南，过宋，闻铁龟山人善术数，邀至舟中问休咎。云：「此去十年，如飞腾升进，前十年流落已过，然尚有十年流落也。」后皆如其言。《栾城先生遗言》。</p></li>
<li><p><span id="宋轶二十三-苏辙-10"></span>
公在谏垣，论蜀茶……纤悉曲折，利害昭炳。时小吕申公当轴，叹曰：「只谓苏子由儒学，不知吏事精详至于如此。」《栾城先生遗言》。</p></li>
<li><p><span id="宋轶二十三-苏辙-11"></span>
元祐六年三月，《神宗实录》成。著作郎黄庭坚除起居舍人，苏子由不悦曰：「庭坚除日，某为尚书右丞，不预闻也。」已而后省封还词头，命格不行。子由之不悦，不平吕丞相之专乎，抑不乐庭坚也？庭坚字鲁直，蚤出东坡门下，或云后自欲名家，类相失云。《邵氏闻见后录》卷二十一。</p></li>
<li><p><span id="宋轶二十三-苏辙-12"></span>
见范纯仁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html#%E5%AE%8B%E8%BD%B6%E4%BA%8C%E5%8D%81-%E8%8C%83%E7%BA%AF%E4%BB%81-26">26</a>。</p></li>
<li><p><span id="宋轶二十三-苏辙-13"></span>
某平生见人多矣，惟见苏循州不曾忙，范丞相不曾疑。苏公虽事变纷纭至前，而举止安徐，若素有处置。范公见事，便洞达情实，各有部分，未尝疑惑。此皆过人者。《续明道杂志》。</p></li>
<li><p><span id="宋轶二十三-苏辙-14"></span>
见章惇<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E7%AB%A0%E6%83%87-29">29</a>。</p></li>
<li><p><span id="宋轶二十三-苏辙-15"></span>
见章惇<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E7%AB%A0%E6%83%87-45">45</a>。</p></li>
<li><p><span id="宋轶二十三-苏辙-16"></span>
子由有岭外归许下，号「颍滨遗老」，亦自为传。家有「遗老斋」，盖元祐人至子由，存者无几矣。《石林燕语》卷十。</p></li>
<li><p><span id="宋轶二十三-苏辙-17"></span>
黄鲁直以元祐党贬，得放还，因为荆南甚寺作塔记。人以此媒孽他，故再贬。所以苏子由们皆闭门绝宾客。有人自蜀来，累日不得见。询其邻人，云：「他十数日必一出门外小亭上坐。」其人遂日候其出，才得一揖。子由让其坐，且云：「待某入著衣服。」即入去，一向不出。《朱子语类》卷一百三十。</p></li>
<li><p><span id="宋轶二十三-苏辙-18"></span>
苏黄门子由南迁既还，居许下，多杜门不通宾客。有乡人自蜀川来见之，伺候于门，弥旬不得通。宅南有丛竹，竹中为小亭，遇风日清美，或徜徉亭中。乡人既不得见，则谋之阍人。阍人使待于亭旁，如其言，后旬日果出。乡人因趋进，黄门见之大惊，慰劳久之，曰：「子姑待我于此。」翩然而入，迨夜竟不复出。《却扫编》卷中。《群书类编故事》卷五。《何氏语林》卷十一。《宋稗类钞》卷四。</p></li>
<li><p><span id="宋轶二十三-苏辙-19"></span>
东坡病殁于晋陵，伯达、叔仲归许昌，生事萧然。公笃爱天伦，曩岁别业在浚都，鬻之九千数百缗，悉以助焉，嘱勿轻用。时公方降三官，谪籍夺俸。《栾城先生遗言》。</p></li>
<li><p><span id="宋轶二十三-苏辙-20"></span>
东坡在海外，琼州士人姜公弼来从学。坡题其扇云：「沧海何曾断地脉，白袍端合破天荒。」公弼求足之，坡云：「候汝登科，当为汝足。」后入广被贡至京师，时坡已薨，乃谒黄门于许下，子由乃为足之，云：「生长茅间已异芳，风流稷下古诸姜。适从琼管鱼龙窟，秀出羊城翰墨场。沧海何曾断地脉，白袍端合破天荒。锦衣他日千人看，始信东坡眼目长。」《墨庄漫录》卷一。《宋诗纪事》卷二十一。</p></li>
<li><p><span id="宋轶二十三-苏辙-21"></span>
崇宁丙戌十一月八日四鼓，梦中及《古菖蒲》诗云「一人得饱满，余人皆不悦」之句，王介甫在侧，借观，示之，赧然有愧恨之色。《栾城先生遗言》。</p></li>
<li><p><span id="宋轶二十三-苏辙-22"></span>
子由可畏，谪居全不见人。一日，蔡京党中有一人来见子由，遂先寻得京旧常贺生日一诗，与诸小孙先去见人处嬉看。及请其人相见，诸孙曳之满地。子由急自取之，曰：「某罪废，莫带累他元长去！」京自此甚畏之。《朱子语类》卷一百三十。</p></li>
<li><p><span id="宋轶二十三-苏辙-23"></span>
元祐初，蔡京首变神宗役法，苏子由任谏官，得其奏议，因论列其事。至崇宁末，京罢相，党人竝放还。寻有旨，党人不得居四辅。京再相，子由独免外徙。政和间，子由讣闻，赠宣奉大夫，仍与三子恩泽。王辅道为予言，京以子由长厚，必不肯发其变役法事，而疑其诸郎，故恤典独厚也。《曲洧旧闻》卷六。</p></li>
<li><p><span id="宋轶二十三-苏辙-24"></span>
苏黄门子由薨于许下，王巩定国作挽诗三首。……其三云：「静者宜膺寿，胡为忽梦楹。伤嗟见行路，优典识皇情。徒记巴山路，空悲蜀道程。弟兄仁达意，千古各垂名。」注云：「公与子瞻尝泊巴江，夜雨，相约伴还蜀，竟不果归。今子瞻葬汝，公归眉。王祥有言：『归葬仁也，留葬达也。』」《墨庄漫录》卷三。</p></li>
<li><p><span id="宋轶二十三-苏辙-25"></span>
佛氏论持律，以隔墙闻钗钏声为破戒，人疑之久矣。苏子由为之说曰：「闻而心不动，非破戒，心动为破戒。」子由盖自谓深于佛者，而言之陋如此，何也？夫淫坊酒肆，皆是道场，内外墙壁，初谁限隔，此耳本何所在。今见有墙为隔，是一重公案。知声为钗钏，是一重公案，尚问心动不动乎？《石林避暑录话》卷三。</p></li>
<li><p><span id="宋轶二十三-苏辙-26"></span>
子由尝为黄白术，先治一室甚密，中置大炉，将举火，见一大猫据炉而溺，须臾不见。子由以谓神仙之术，天使济贫乏，待其人然后传，予非其人。遂不复讲。《孙公谈圃》卷下。</p></li>
<li><p><span id="宋轶二十三-苏辙-27"></span>
东坡先生年二十有六，初仕岐下，有异僧强授之以化金方。既得其术，自是缄封之。后以授颍滨先生，颍滨亦藏之。逮居武昌，有亲故知之，因扣其术。颍滨曰：「自先兄见授，秘之有年矣。暇日当求之巾笥间。」久之呼求者至，出书示之。东坡岐下缄之宛然，颍滨乃启封，披其书曰：「此其是乎？」求者欣然曰：「是矣。」颍滨即焚于炉中，语求者曰：「贫可忍也，此宁可为乎？」求者愧赧，若无所容，仓皇狼狈而去。《席上腐谈》卷下。</p></li>
<li><p><span id="宋轶二十三-苏辙-28"></span>
公曰：「吾读《楚辞》，以为除书。」《栾城先生遗言》。</p></li>
<li><p><span id="宋轶二十三-苏辙-29"></span>
苏颍滨先生子迟守婺州，爱其山水，因家焉，葬颍滨衣冠于兰溪之灵洞山。迟子简，侍郎，简子林。今其家藏颍滨遗墨及四代告身。《枣林杂俎》中集。</p></li>
<li><p><span id="宋轶二十三-苏辙-30"></span>
黄是师是，章惇之甥也，以二女妻颍滨子适、逊。《香祖笔记》卷八。</p></li>
</ol>
</div>
<div id="苏-迈" class="section level2" number="33.2">
<h2>
<span class="header-section-number">33.2</span> 苏　迈<a class="anchor" aria-label="anchor" href="#%E8%8B%8F-%E8%BF%88"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-苏迈-1"></span>
苏伯达，东坡长子。豪迈虽不及其父，而学问语言，亦胜他人子也。少年作诗云：「叶随流水知何处，牛带寒鸦过别村。」先生见之，笑曰：「此村长官诗。」后东坡贬惠州，伯达求潮之安化令，以便馈亲，果卒于官。《宋诗纪事》卷三十四引《江邻几杂志》。《尧山堂外纪》卷五十二。《柳亭诗话》卷二十一。</li>
</ol>
</div>
<div id="苏-过" class="section level2" number="33.3">
<h2>
<span class="header-section-number">33.3</span> 苏　过<a class="anchor" aria-label="anchor" href="#%E8%8B%8F-%E8%BF%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-苏过-1"></span>
余昔在晋，与苏叔党自太原之河外，避暴水于中道，时行李隔绝，而腹中枵然。询诸驿吏，唯有波棱与米尔，即取以为糜。余有诗戏叔党曰：「谁知吾子波棱粥，压倒东坡玉糁羹。」叔党和云：「肉食纷纷故多鄙，吾宁且食小人羹。」《五总志》。</p></li>
<li><p><span id="宋轶二十三-苏过-2"></span>
苏东坡子过、范淳夫子温，皆出入梁师成之门，以父事之。然以其父名在籍中，亦不得官职。师成自谓东坡遗腹子，待叔党如亲兄弟，谕宅库云：「苏学士使一万贯以下，不须覆。」叔党缘是多散金，卒丧其身。又有某人亦以父事师成。师成妻死，温与过当以母礼丧之，方疑忌某人。不得已衰绖而往，则某人先衰绖在帷下矣。《朱子语类》卷一百三十。《自警编》卷二。《宋稗类钞》卷二。</p></li>
<li><p><span id="宋轶二十三-苏过-3"></span>
苏叔党政和中至东都，见妓称「录事」，太息语廉宣仲曰：「今世一切变古，唐以来旧语尽废，此犹存唐旧，为可喜。」前辈谓妓曰「酒纠」，盖谓录事也。相蓝之东有录事巷，传以为朱梁时名妓崔小红所居。《老学庵笔记》卷六。</p></li>
<li><p><span id="宋轶二十三-苏过-4"></span>
宣和中，苏叔党游京师，寓居景德寺僧房，忽见快行家者同一小轿至，传旨宣召，亟令登车。叔党不知所以，然不敢拒。才入则以物障其前，惟不设顶，上以小凉伞蔽之。二人肩之，其疾如飞。约行十余里，抵一修廊。内侍一人，自上而下引之，升一小殿中。上已先坐，披黄揹子，顶青玉冠。宫女环侍，莫知其数。弗敢仰窥，始知为崇高莫大之居。时当六月，积冰如山，喷香若烟雾，寒不可忍。俯仰之间，不可名状。起居毕，上喻云：「闻卿是苏轼之子，善画窠石。适有素壁，欲烦一扫，非有它也。」叔党再拜承命，然后落笔，须臾而成。上起身纵观，赏叹再三。命宫人捧赐釂酒一钟，锡赉极渥。拜谢而下，复循廊间登小舆而出。《挥麈三录》卷二。《宋稗类钞》卷一。</p></li>
<li><p><span id="宋轶二十三-苏过-5"></span>
苏叔党宣和辛丑岁得隙地于许昌之西湖，葺为园亭。是年叔党甫五十，尝曰：「陶渊明以辛丑岁游斜川，而诗云『开岁忽五十』，是吾与渊明同甲子也。今吾得园之岁，与渊明游斜川之岁适同。」因以「小斜川」名之。《老学庵续笔记》佚文（见《永乐大典》卷二四〇一）。《老学庵笔记》卷七。</p></li>
<li><p><span id="宋轶二十三-苏过-6"></span>
苏过，字叔党，东坡先生季子也。翰墨文章能世其家，士大夫以「小坡」目之。靖康中得倅真定，赴官，次河北，道遇绿林，胁使相从。叔党曰：「若曹知世有苏内翰乎？吾即其子。肯随尔辈求活草间邪！」通夕痛饮，翌日视之，卒矣。《挥麈后录》卷八。《宋稗类钞》卷三。</p></li>
<li><p><span id="宋轶二十三-苏过-7"></span>
苏过叔党，东坡幼子也。文章翰墨，克继家声，墨戏尤为精妙，时号「小坡」。《可书》。</p></li>
</ol>
</div>
<div id="文-同" class="section level2" number="33.4">
<h2>
<span class="header-section-number">33.4</span> 文　同<a class="anchor" aria-label="anchor" href="#%E6%96%87-%E5%90%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-文同-1"></span>
文同，字与可，梓潼永泰人，称石室先生，又自号笑笑先生、锦江道人。《图绘宝鉴》卷三。《书史会要》卷六。《尧山堂外纪》卷五十三。</p></li>
<li><p><span id="宋轶二十三-文同-2"></span>
文同，字与可，蜀人，与苏子瞻为中表兄弟，相厚。为人靖深，超然不撄世故。善画墨竹，作诗骚亦过人。熙宁初，时论既不一，士大夫好恶纷然，同在馆阁，未尝有所向背。时子瞻数上书论天下事，退而与宾客言，亦多以时事为讥诮，同极以为不然，每苦口力戒之，子瞻不能听也。出为杭州通判，同送行诗有「北客若来休问事，西湖虽好莫吟诗」之句。及黄州之谪，正坐杭州诗语，人以为知言。《石林诗话》卷中。《尧山堂外纪》卷五十三。</p></li>
<li><p><span id="宋轶二十三-文同-3"></span>
熙宁中，文与可因至天彭，馆于徐公园。杯酒谈笑中，肆笔成夫子像于亭之壁，曲尽寒酸态度。元丰壬戌，郡守聂子固惧其岁久隐晦漫灭，遂徙其壁于郡圃凝翠亭。《游宦纪闻》卷二。</p></li>
<li><p><span id="宋轶二十三-文同-4"></span>
文与可赴陕，孙洙赠玉堂大砚，东坡铭：「陂陀弥漫，天阔海浅。巨源之砚，淋漓荡潏。神没鬼出，与可之笔。」《砚笺》卷一。</p></li>
<li><p><span id="宋轶二十三-文同-5"></span>
筼筜谷在洋州，文与可尝令苏子瞻作《洋州园池三十咏》，筼筜谷其一也。子瞻诗曰：「汉川修竹贱如蓬，斤斧何曾赦箨龙。料得清贫馋太守，渭滨千亩在胸中。」是日，与可与妻游谷中，烧笋晚食，发函得诗，失笑，喷饭满案。《尧山堂外纪》卷五十三。</p></li>
<li><p><span id="宋轶二十三-文同-6"></span>
东坡云：与可画竹，初不自贵重，四方之人持缣素而请者，足相蹑于其门。与可厌之，投诸地而骂曰：「吾将以为袜材。」士大夫传之，以为口实。及与可自洋州还，而余为徐州，与可以书遗余曰：「近语士大夫，吾墨竹一派，近在彭城，可往求之。袜材当萃于子矣。」《苕溪渔隐丛话》前集卷三十九。《尧山堂外纪》卷五十三。</p></li>
<li><p><span id="宋轶二十三-文同-7"></span>
〔文同〕操韵高洁，画笔尤妙。尝与崔公度同为馆职。元丰三年，京师传同一夕沐浴冠带，正坐而逝。公度闻之，遽起惊曰：「公度昨别与可州南，殊无言，将别，意翛然，云：『明日复来乎？与公画。』而公度意不在画也。明日再往，与可复曰：『与公画。』则左右顾，恐有听者。公度方悟，与可将有言而公度谬以话为画也。与可因曰：『吾闻人不妄语者，舌可过鼻。』即吐其舌，三叠之，如饼状，引之至眉间。公度大惊，今传其死，不妄矣。」《东都事略》卷一百十五。</p></li>
<li><p><span id="宋轶二十三-文同-8"></span>
温公谓文与可襟韵潇洒，如晴雪秋月，尘埃不到。《澄怀录》卷上。</p></li>
<li><p><span id="宋轶二十三-文同-9"></span>
文与可见竹辄笑，自画竹亦笑。《古事比》卷五十一。</p></li>
<li><p><span id="宋轶二十三-文同-10"></span>
文与可每为人写竹竟，辄嘱曰：「无令着语，俟苏翰林来。」《东山谈苑》卷六。</p></li>
<li><p><span id="宋轶二十三-文同-11"></span>
文湖州写竹，尝为女奁具，后致二家成讼，则笔墨在当时亦无多也。《柳亭诗话》卷二十五。</p></li>
<li><p><span id="宋轶二十三-文同-12"></span>
文与可云，余学草书凡十年，终未得古人用笔相传之法，后因道上见鬬蛇，遂得其妙。《清河书画舫》卷七下。</p></li>
<li><p><span id="宋轶二十三-文同-13"></span>
世徒知与可扫墨竹，不知其诗。东坡尝对欧公诵与可诗曰：「美人却扇坐，羞落庭下花。」欧公笑曰：「与可无此句。与可拾得耳。」《尧山堂外纪》卷五十三。</p></li>
</ol>
</div>
<div id="刘季孙" class="section level2" number="33.5">
<h2>
<span class="header-section-number">33.5</span> 刘季孙<a class="anchor" aria-label="anchor" href="#%E5%88%98%E5%AD%A3%E5%AD%99"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-刘季孙-1"></span>
刘季孙初以左班殿直监饶州酒，王荆公为江东提刑，巡历至饶，按酒务。始至厅事，见屏间有题小诗曰：「呢喃燕子语梁间，底事来惊梦里闲？说与旁人应不解，杖藜擕酒看芝山。」大称赏之。问专知官谁所作，以季孙言。即召与之语，嘉叹升车而去，不复问务事。既至传舍，适郡学生持状立庭下，请差官摄州学事，公判监酒殿直，一郡大惊，遂知名云。《石林诗话》卷下。《清波杂志》卷八。《贵耳集》卷上。《宋稗类钞》卷四。《宋诗纪事》卷三十。</p></li>
<li><p><span id="宋轶二十三-刘季孙-2"></span>
刘季孙，平之子，能作七字，家藏书数千卷，善用事。……为杭州钤辖，子瞻作守，深知之。后尝以诗寄子瞻云：「四海共知霜满鬓，重阳曾插菊花无？」子瞻大喜。在颍州和季孙诗，所谓「一篇向人写肝肺，四海知吾霜鬓斑」，盖记此也。《石林诗话》卷中。《宋诗纪事》卷三十。</p></li>
<li><p><span id="宋轶二十三-刘季孙-3"></span>
景文，即刘季孙也。平之子。东坡尝荐之，后知隰州而殁。……死之日，家无一钱，但有书三万轴，画数百幅耳。其家藏王子敬「黄柑三百颗」帖，坡尝有诗与景文云：「君家子敬十六字，气压邺侯三万签。」坡一日语景文曰：「一则仲父，二则仲父，以何为对？」刘云：「可对千不如人，万不如人。」坡为绝倒。《游宦纪闻》卷九。</p></li>
</ol>
</div>
<div id="王-巩" class="section level2" number="33.6">
<h2>
<span class="header-section-number">33.6</span> 王　巩<a class="anchor" aria-label="anchor" href="#%E7%8E%8B-%E5%B7%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-王巩-1"></span>
见冯京<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E5%86%AF%E4%BA%AC-16">16</a>。</p></li>
<li><p><span id="宋轶二十三-王巩-2"></span>
王巩定国为太常博士，常从术士作轨革，画一堂庑，庭中有明珠一枚，旁置棋局。未几为御史朱光庭所抨，得补外。《墨庄漫录》卷一。</p></li>
<li><p><span id="宋轶二十三-王巩-3"></span>
王定国访东坡公于彭城，一日，棹小舟与颜长道盼、英、卿三子游泗水，南下百步洪，吹笛饮酒，乘月而来。坡时以事不得往，夜著羽衣，伫立黄楼上，相视而笑，以为李太白死，世间无此乐三百余年矣。《容斋五笔》卷九。</p></li>
<li><p><span id="宋轶二十三-王巩-4"></span>
东坡于世家中得王定国，于宗室中得赵德麟，奖许不容口。定国坐坡累，谪宾州。瘴烟窟里五年，面如红玉，尤为坡敬服。然其后乃阶梁师成以进，而德麟亦谄事谭稹。绍兴初，德麟主管大宗正司，有旨令易环卫官，宰相吕颐浩奏曰：「令畤读书能文，苏轼尝荐之，似不须易。」高宗曰：「令畤昔事谭稹，为清议所薄。」竟易之。士大夫晚节持身之难如此。《鹤林玉露》乙编卷一。</p></li>
<li><p><span id="宋轶二十三-王巩-5"></span>
东坡初谪黄州，独王定国以大臣之子不能谨交游，迁置岭表。后数年，召还京师。是时东坡掌翰苑。一日，王定国置酒与东坡会饮，出宠人点酥侑尊。而点酥善谈笑，东坡问曰：「岭南风物，可不佳？」点酥应声曰：「此身安处是家乡。」坡以其善应对，赋《定风波》一阕以赠之，其句全引点酥之语，曰：「堪羡人间琢玉郎，故教天赋点酥娘。自作清歌传皓齿，风起。雪花炎海起清凉。　万里归来年愈少，微笑。笑中犹带雪梅香。试问岭南应不好，却道，此身安处是家乡。」点酥因是词，誉借甚。《古今词话》。《苕溪渔隐丛话》后集卷四十引《东皋杂录》。《绿窗新话》卷下。《坚瓠甲集》卷四。《宋稗类钞》卷四。</p></li>
<li><p><span id="宋轶二十三-王巩-6"></span>
王定国寄诗于东坡，坡答书云：「新诗篇篇皆奇，老拙此回真不及矣。穷人之具，辄欲交割与公。」魏道辅见而笑曰：「定国亦难作交代，秪是且权摄耳。」《墨庄漫录》卷二。《宋诗纪事》卷二十八。</p></li>
<li><p><span id="宋轶二十三-王巩-7"></span>
王巩得其外祖张邓公砚，求铭于东坡，东坡曰：「邓公之砚，魏公之孙，允也其物，展也其人。」《砚笺》卷一。</p></li>
<li><p><span id="宋轶二十三-王巩-8"></span>
都尉王诜为王定国画《烟江叠嶂图》，东坡作诗所谓「江上愁心千叠山」者。定国死，其子由以画货与高邮富人茅生，以献章献，或云禁中。《墨庄漫录》卷二。</p></li>
<li><p><span id="宋轶二十三-王巩-9"></span>
见蔡确<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E8%94%A1%E7%A1%AE-21">21</a>。</p></li>
</ol>
</div>
<div id="王-诜" class="section level2" number="33.7">
<h2>
<span class="header-section-number">33.7</span> 王　诜<a class="anchor" aria-label="anchor" href="#%E7%8E%8B-%E8%AF%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-王诜-1"></span>
王诜为侍禁，三班院差监修主第，语同事曰：「吾辈辛苦造成，不知谁居此？」不逾时，诜尚主，竟居焉。《玉芝堂谈荟》卷五。</p></li>
<li><p><span id="宋轶二十三-王诜-2"></span>
阙下前上元数月，有司砻治端楼，增丹雘之饰，至正月初十日，帘幕帷幄绶及诸什物皆备。十四日登楼，近臣侍坐，酒行五，上有所令，下有所禀之事，皆以仙人执书乘鹤以彩绳升降出纳。王都尉作《换遍歌头》云：「雪霁轻尘敛，好风初报柳。春寒浅，当三五。是处鳌山耸，金覊宝乘，游赏遍蓬壶。向黄昏时候。对双龙阙门前，皓月华灯射，变清昼。　　彩凤低衔天语，承宣诏传呼。飞上层霄，共陪霞觞频举。更渐阑，正回路。遥拥车珮珊珊，笼纱满香衢。指凤楼、相将醉归去。」《岁时广记》卷十。</p></li>
<li><p><span id="宋轶二十三-王诜-3"></span>
王都尉有《忆故人》词云：「烛影摇红向夜阑，乍酒醒、心情懒。尊前谁为唱阳关，离恨天涯远。　　无奈云沉雨散。凭阑干、东风泪眼。海棠开后，燕子来时，黄昏庭院。」徽宗喜其词意，犹以不丰容宛转为恨。遂令大晟府别撰腔，周美成增损其词，而以首句为名，谓之《烛影摇红》，云：「芳脸匀红，黛眉巧画宫妆浅。风流天付与精神，全在娇波眼。早是萦心可惯。向尊前、频频顾眄。几回相见，见了还休，争如不见。　　烛影摇红，夜阑饮散春宵短。当时谁会唱阳关，离恨天涯远。争奈云收雨散。凭阑干、东风泪满。海棠开后，燕子来时，黄昏深院。」《能改斋漫录》卷十七。《词林纪事》卷五。</p></li>
<li><p><span id="宋轶二十三-王诜-4"></span>
王晋卿诜都尉既丧蜀国，贬均州，姬侍尽逐。有歌者号啭春莺，色艺两绝。平居属念，不知流落何许。后二年，内徙汝阴，道过许昌市傍小楼，闻泣声甚怨，晋卿异之，问乃啭春莺也。恨不可复得，因赋一联：「佳人已属沙咤利，义士今无古押衙。」晋卿每话此事，客有足其章者，晋卿览之，尤怆然。其词云：「几年流落在天涯，万里归来两髩华。翠袖香残空挹泪，青楼云渺定谁家。佳人已属沙咤利，义士今无古押衙。回首音尘两沈绝，春莺休啭沁园花。」《西清诗话》卷下。《彦周诗话》。《宋稗类钞》卷四。《宋诗纪事》卷九十六。</p></li>
<li><p><span id="宋轶二十三-王诜-5"></span>
鲁直尝言：髯多人疎秀者必贵，密而泛短者必神气不足。驸马都尉王晋卿与殿帅曹贯道皆无须，每指须多者为中相法。晋卿尚贵主，尝过巩、洛间，道傍有后唐庄宗庙，默念始治终乱，意斯人必胡，及观神像，两眼外皆髭也。晋卿作诗寄贯道云：「代梁继李号良图，却惑歌儿便丧躯。试拂尘埃觇遗像，元来满面是髭须。」《侯鲭录》卷四。</p></li>
<li><p><span id="宋轶二十三-王诜-6"></span>
东坡云：王晋卿尝暴得耳疾，意不能堪，求方于仆。仆答之曰：「君是将种，断头穴胸，当无所惜，两耳堪作底用，割舍不得！限三日疾去，不去，割取我耳。」晋卿洒然而悟，三日病良已，以诗示仆云：「老婆心急频相劝，令严只得三日限。我耳已聪君不割，且喜两家皆平善。」今定国所藏《挑耳图》，得之晋卿。《侯鲭录》卷三。</p></li>
<li><p><span id="宋轶二十三-王诜-7"></span>
王诜晋卿建宝绘堂，以前后所得法书名画尽贮其中。东坡为作记云：「桓灵宝之走舸，王涯之复壁，皆留意之祸也。」《敬斋古今黈》卷八。</p></li>
<li><p><span id="宋轶二十三-王诜-8"></span>
山谷有《光山道中雪》诗云：「山衔斗柄三星没，雪共月明千里寒。」都尉王晋卿足成《鹧鸪天》云：「才子阴风度远关。清愁曾向画图看。山斗柄三星没，雪共月明千里寒。　　新路陌，旧江干。崎岖谁叹客程难。临风更听昭华笛，簌簌梅花满地残。」《王直方诗话》。《诗话总龟》前集卷十四。</p></li>
</ol>
</div>
<div id="马正卿" class="section level2" number="33.8">
<h2>
<span class="header-section-number">33.8</span> 马正卿<a class="anchor" aria-label="anchor" href="#%E9%A9%AC%E6%AD%A3%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-马正卿-1"></span>
杞人马正卿作太学正，有气节，学生不喜，博士亦忌之。予偶至斋，书杜子美《秋雨叹》一篇壁上，初无意也。正卿即日辞归，至今白首固穷守节。《仇池笔记》卷上。</li>
</ol>
</div>
<div id="陈-慥" class="section level2" number="33.9">
<h2>
<span class="header-section-number">33.9</span> 陈　慥<a class="anchor" aria-label="anchor" href="#%E9%99%88-%E6%85%A5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-陈慥-1"></span>
陈慥，字季常，公弼之子，居于黄州之岐亭，自称「龙丘先生」，又曰「方山子」。好宾客，喜畜声妓，然其妻柳氏绝凶妒，故东坡有诗云：「龙丘居士亦可怜，谈空说有夜不眠。忽闻河东师子吼 ，拄杖落手心茫然。」河东师子，指柳氏也。《容斋三笔》卷三。《调谑编》。</p></li>
<li><p><span id="宋轶二十三-陈慥-2"></span>
东坡谪黄冈，与陈季常慥游，乐甚。季常自以为饱禅学，而妻柳氏颇悍忌，季常畏之。客至，或诟骂不已，声达于外，客不安席，数引去。东坡因诗戏之云：「谁似龙丘居士贤，谈空说有夜不眠。忽闻河东狮子吼，拄杖落地心茫然。」《西清诗话》卷下。《尧山堂外纪》卷五十三。</p></li>
<li><p><span id="宋轶二十三-陈慥-3"></span>
陈季常尝自洛之蜀，载二女侍以从，戎装骏马，至溪山佳处，辄住终日。《何氏语林》卷二十五。</p></li>
</ol>
</div>
<div id="黄-寔" class="section level2" number="33.10">
<h2>
<span class="header-section-number">33.10</span> 黄　寔<a class="anchor" aria-label="anchor" href="#%E9%BB%84-%E5%AF%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-黄寔-1"></span>
黄寔自言平生有二事：元丰甲子为淮东提举常平，除夜泊汴口，见苏子瞻执杖立对岸，若有所俟，归舟中以扬州厨酿二尊，雍酥一奁，遗之。后十五年，为发运使，暑泊秦淮楼，见米芾衣犊鼻，自涤研于淮口，索箧中一无所有，独得小龙团二饼，乃遣人送之。《南游记旧》。</li>
</ol>
</div>
<div id="廖正一" class="section level2" number="33.11">
<h2>
<span class="header-section-number">33.11</span> 廖正一<a class="anchor" aria-label="anchor" href="#%E5%BB%96%E6%AD%A3%E4%B8%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-廖正一-1"></span>
见晁补之<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E6%99%81%E8%A1%A5%E4%B9%8B-4">4</a>。</p></li>
<li><p><span id="宋轶二十三-廖正一-2"></span>
廖正一，字明略，元祐中召试馆职。苏子瞻在翰林，见其所对策，大奇之。俄除正字。时黄、秦、晁、张皆子瞻门下士，号「四学士」，子瞻待之厚，每来必命侍妾朝云取密云龙，家人以此知之。一日，又命取密云龙，家人谓是四学士，窥之，乃明略来谢也。《郡斋读书志》卷十九。《宋稗类钞》卷三。《宋诗纪事》卷二十七。</p></li>
<li><p><span id="宋轶二十三-廖正一-3"></span>
廖正一明略、李格非文叔、李禧膺仲、董荣武子，时号「后四学士」。《涧泉日记》卷上。</p></li>
<li><p><span id="宋轶二十三-廖正一-4"></span>
重和戊戌冬，予道由颍昌之汝坟，驿壁间得廖正一明略手题三诗。……顷年，明略与郡之二营妓往来，情好甚笃，其一小字怜怜，其一名梅。时怜怜将为大贾所纳，明略既去，道过汝坟作诗，盖有所感也。怜怜竟随贾去，「方寻海畔夫」，用海上有逐臭之夫事，讥之也。《墨庄漫录》卷五。《宋诗纪事》卷二十七。</p></li>
</ol>
</div>
<div id="庞安常" class="section level2" number="33.12">
<h2>
<span class="header-section-number">33.12</span> 庞安常<a class="anchor" aria-label="anchor" href="#%E5%BA%9E%E5%AE%89%E5%B8%B8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-庞安常-1"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-95">95</a>。</li>
</ol>
</div>
<div id="庞安时" class="section level2" number="33.13">
<h2>
<span class="header-section-number">33.13</span> 庞安时<a class="anchor" aria-label="anchor" href="#%E5%BA%9E%E5%AE%89%E6%97%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-庞安时-1"></span>
蕲水县有高医庞安时者，治疾无不愈。其处方用意几似古人，自言心解，初不从人授也。蕲有富家子窃出游倡，邻人有斗者排动屋壁，富人子方惊惧，疾走出，惶惑突入市。市方陈刑尸，富人子走仆尸上，因大惊。到家发狂，性理遂错，医巫百方不能已。庞为剂药，求得绞囚绳，烧为灰以调药，一剂而愈。庞得他人药尝之，入口即知其何物及其多少，不差也。《明道杂志》。</li>
</ol>
</div>
<div id="王-翊" class="section level2" number="33.14">
<h2>
<span class="header-section-number">33.14</span> 王　翊<a class="anchor" aria-label="anchor" href="#%E7%8E%8B-%E7%BF%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-王翊-1"></span>
黄州岐亭有王翊者，家富而好善。梦于水边见一人为人所殴伤，几死，见翊而号，翊救之得免。明日偶至水边，见一鹿为猎人所得，已中几鎗。翊发悟，以数千赎之。鹿随翊，起居未尝一步舍翊。又翊所居后有茂林果木，一日，有村妇林中见一桃，过熟而绝大，独在木杪，乃取而食之。翊适见，大惊。妇人食已弃其核，翊取而剖之，得雄黄一块如桃仁，及嚼而吞之，甚甘美。自是断荤肉，斋居一食，不复杀生。《东坡志林》卷三。</li>
</ol>
</div>
<div id="徐-璹" class="section level2" number="33.15">
<h2>
<span class="header-section-number">33.15</span> 徐　璹<a class="anchor" aria-label="anchor" href="#%E5%BE%90-%E7%92%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-徐璹-1"></span>
东坡帅杭，一日，与徐璹坐双桧堂，指二桧吟曰：「二疏辞汉去。」时以兄弟皆补外喻也。璹应声曰：「大老入周来。」对偶既亲切，又善迎合，公大喜。《泊宅编》三卷本卷上。</p></li>
<li><p><span id="宋轶二十三-徐璹-2"></span>
徐璹，字全夫，疎俊不事事，少年登科，晚益流落，终于武义县主簿。尝寓婺州清涟寺，醉中走笔，题诗寺壁曰：「惊雷殷殷南山曲，一夜山前春雨足。美人睡起怯余寒，衣褪香消红减玉。朝云霭霭弄晴态，野柳狂花无管束。东风也自足春情，吹破两溪烟水绿。」《泊宅编》三卷本卷上。案：以上二条亦见十卷本卷一，合为一条。</p></li>
</ol>
</div>
<div id="袁-毂" class="section level2" number="33.16">
<h2>
<span class="header-section-number">33.16</span> 袁　毂<a class="anchor" aria-label="anchor" href="#%E8%A2%81-%E6%AF%82"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-袁毂-1"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-32">32</a>。</p></li>
<li><p><span id="宋轶二十三-袁毂-2"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-228">228</a>。</p></li>
</ol>
</div>
<div id="慎东美" class="section level2" number="33.17">
<h2>
<span class="header-section-number">33.17</span> 慎东美<a class="anchor" aria-label="anchor" href="#%E6%85%8E%E4%B8%9C%E7%BE%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-慎东美-1"></span>
慎东美字伯筠，秋夜待潮于钱塘江，沙上露坐，设大酒樽及一杯，对月独饮，意象傲逸，吟啸自若。顾子敦适遇之，亦怀一杯，就其樽对酌。伯筠不问，子敦亦不与之语。酒尽各散去。伯筠工书，王逢原赠之诗，极称其笔法，有曰：「铁索急缠蛟龙僵。」盖言其老劲也。东坡见其题壁，亦曰：「此有何好，但似篾束枯骨耳。」伯筠闻之，笑曰：「此意逢原已道了。」《老学庵笔记》卷四。《何氏语林》卷二十五。《宋稗类钞》卷四。</li>
</ol>
</div>
<div id="王-迥" class="section level2" number="33.18">
<h2>
<span class="header-section-number">33.18</span> 王　迥<a class="anchor" aria-label="anchor" href="#%E7%8E%8B-%E8%BF%A5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-王迥-1"></span>
王子高遇芙蓉仙人事，举世皆知之。子高初名迥，后以传其词徧国中，于是改名蘧，易字子开。与苏、黄游甚稔，见于尺牍。东坡先生又作《芙蓉城》诗云：「决别之时，芙蓉授神丹一粒，告曰：『无戚戚，后当偕老于澄江之上。』」初所未喻。子开时方十八九，已而结婚向氏，十年而鳏居。年四十，再娶江阴巨室之女，方二十矣。合卺之后，视其妻则倩盻冶容，修短合度，与前所遇无纤毫之异。询以前语，则惘然莫晓。而澄江，江阴之里名也。子开由是遂为澄江人焉。服其丹，年八十余，康强无疾。《玉照新志》卷一。</p></li>
<li><p><span id="宋轶二十三-王迥-2"></span>
王迥，字子高，族弟子立，为苏黄门婿，故兄弟皆从二苏游。子高后受学于荆公。旧有周琼姬事，胡徽之为作传，或用其传作《六么》，东坡复作芙蓉城诗，以实其事。迥后改名蘧，字子开，宅在江阴。予曩居江阴，尝见其行状，著受学荆公甚详。绍兴间，其家尽裒东坡兄弟往来简帖示人，然散失亦多矣。《云麓漫钞》卷十。</p></li>
<li><p><span id="宋轶二十三-王迥-3"></span>
见宋仁宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E4%BB%81%E5%AE%97-63">63</a>。</p></li>
<li><p><span id="宋轶二十三-王迥-4"></span>
朝士王迥，美姿容，有才思。少年时不甚持重，间为狎邪辈所诬，播入乐府，今《六幺》所歌「奇俊王家郎」者，乃迥也。元丰中，蔡持正举之可任监司，神宗忽云：「此乃『奇俊王家郎』乎？」持正叩头谢罪。《萍洲可谈》卷一。</p></li>
<li><p><span id="宋轶二十三-王迥-5"></span>
或荐王迥于荆公，介甫「唯唯」，既而曰：「奈奇俊何？」客不喻，或哂曰：「此介甫谐也。王迥，字子高，有遇仙事，《六么》云『奇俊王家郎』也。」《画墁录》。</p></li>
</ol>
</div>
<div id="顾-临" class="section level2" number="33.19">
<h2>
<span class="header-section-number">33.19</span> 顾　临<a class="anchor" aria-label="anchor" href="#%E9%A1%BE-%E4%B8%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-顾临-1"></span>
顾临子敦内翰，姿状雄伟，少未显时，人以「顾屠」嘲之。元祐中，自给事中为河北都运使，苏子瞻作诗送之云：「我友顾子敦，躯胆两雄伟。便便十围腹，不但贮书史。容君数百人，一笑万事已。十年卧江海，了不见愠喜。磨刀向猪羊，酾酒会邻里。归来如一梦，丰颊愈茂美。平生批敕手，浓墨写黄纸。会当勒燕然，廊庙登剑履。翻然向河朔，坐念东都水。河来屹不去，如尊乃勇耳。」顾得之不乐。既行，群公祖道郊外，子瞻辞疾不往，和前韵以送，因以自解焉：「君为江南英，面作河朔伟。人间一好汉，谁似张长史。上书苦留君，言拙辄报已。置之勿复道，出处俱可喜。攀舆共六尺，食肉飞万里。谁言远近殊，等是朝廷美。遥知别送处，醉墨争淋纸。我以病杜门，《商颂》空振履。后会知何日，一欢如覆水。善保千金躯，前言戏之耳。」《鸡肋编》卷中。《宋诗纪事》卷十九。</p></li>
<li><p><span id="宋轶二十三-顾临-2"></span>
顾临学士，魁伟好谈兵，馆中戏谓之「顾将军」。一日，同馆诸公游景德寺，至寺前柏林，雨暴作，顾戏同舍林希曰：「雨中林学士。」遽答曰：「柏下顾将军。」诸公大噱，以为精对。《渑水燕谈录》卷十。《宋朝事实类苑》卷六十六。</p></li>
<li><p><span id="宋轶二十三-顾临-3"></span>
元祐二年，辛雍自光禄寺丞移太常博士，顾子敦自给事中除河朔漕，付以治河。京师语曰：「治礼已差辛博士，修河仍用顾将军。」子敦好谈兵，人谓之「顾将军」也。《孔氏谈苑》卷二。《古谣谚》卷五十九。</p></li>
<li><p><span id="宋轶二十三-顾临-4"></span>
见刘攽<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E5%88%98%E6%94%BD-33">33</a>。</p></li>
<li><p><span id="宋轶二十三-顾临-5"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-205">205</a>。</p></li>
<li><p><span id="宋轶二十三-顾临-6"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-206">206</a>。</p></li>
<li><p><span id="宋轶二十三-顾临-7"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-207">207</a>。</p></li>
<li><p><span id="宋轶二十三-顾临-8"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-208">208</a>。</p></li>
<li><p><span id="宋轶二十三-顾临-9"></span>
见黄庭坚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html#%E5%AE%8B%E8%BD%B6%E4%BA%8C%E5%8D%81%E5%9B%9B-%E9%BB%84%E5%BA%AD%E5%9D%9A-11">11</a>。</p></li>
<li><p><span id="宋轶二十三-顾临-10"></span>
见慎东美<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E6%85%8E%E4%B8%9C%E7%BE%8E-1">1</a>。</p></li>
</ol>
</div>
<div id="孙-贲" class="section level2" number="33.20">
<h2>
<span class="header-section-number">33.20</span> 孙　贲<a class="anchor" aria-label="anchor" href="#%E5%AD%99-%E8%B4%B2"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-孙贲-1"></span>
孙贲公素居京师，大病，予数往存抚之。又数日，见东坡，云：「闻曾见孙公素，病如何？」予曰：「大病方安。」坡云：「这汉病中瘦则瘦，俨然风雅。」后见公素，道此语，公素应曰：「那娘意下恨则恨，无奈思量。」坡大奇之。《侯鲭录》卷一。《尧山堂外纪》卷五十三。</p></li>
<li><p><span id="宋轶二十三-孙贲-2"></span>
苏公尝会孙贲公素，孙畏内殊甚，有官妓善商谜，苏即云：「蒯通劝韩信反，韩信不肯反。」其人思久之，曰：「未知中否？然不敢道。」孙迫之使言，乃曰：「此怕负汉也。」苏大喜，厚赏之。《鸡肋编》卷下。</p></li>
<li><p><span id="宋轶二十三-孙贲-3"></span>
孙公素畏内，众所共知。尝求坡公书扇，坡题云：「披扇当年笑温峤，握刀晚岁战刘郎。不须戚戚如冯衍，但与时时说李阳。」公素昔为程宣徽门宾，后娶程公之女，性极妬悍，故云。《侯鲭录》卷一。《尧山堂外纪》卷五十三。</p></li>
</ol>
</div>
<div id="钱-勰" class="section level2" number="33.21">
<h2>
<span class="header-section-number">33.21</span> 钱　勰<a class="anchor" aria-label="anchor" href="#%E9%92%B1-%E5%8B%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-钱勰-1"></span>
钱穆父试贤良对策日，东坡晓往迓其归，置酒相劳，各举令为文。穆父得傀儡除镇南军节度使制，首句云：「具官勤劳王家，出入幕府。」东坡见此两句，大加叹赏。盖世以傀儡起于王家也。《能改斋漫录》卷十四。《宋稗类钞》卷五。</p></li>
<li><p><span id="宋轶二十三-钱勰-2"></span>
钱穆甫为如皋令，会岁旱蝗发，而泰兴令独绐郡将云：「县界无蝗。」已而蝗大起，郡将诘之。令辞穷，乃言县本无蝗，盖自如皋飞来。仍檄如皋，请严捕蝗，无使侵邻境。穆甫得檄，辄书其纸尾报之曰：「蝗虫本是天灾，即非县令不才。既自敝邑飞去，却请贵县押来。」未几，传至郡下，无不绝倒。《石林避暑录话》卷四。《宋稗类钞》卷六。参见米芾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E7%B1%B3%E8%8A%BE-11">11</a>。</p></li>
<li><p><span id="宋轶二十三-钱勰-3"></span>
元丰末，章子厚为门下侍郎，以本官知汝州。时钱穆父为中书舍人，行告词云：「鞅鞅非少主之臣，悻悻无大臣之操。」子厚固怨之矣。元祐间，穆父在翰苑，诏书中有「不容群枉，规欲动摇」，以指子厚，尤以切齿。绍圣初，子厚入相，例遭斥逐。穆父既出国门，蔡元度饯别，因诵其前联，云：「公知子厚不可撩拨，何故诋之如是？」穆父愀然曰：「鬼劈口矣。」元度曰：「后来代言之际，何故又及之？」穆父笑曰：「那鬼又来劈一劈了去。」《挥麈余话》卷一。</p></li>
<li><p><span id="宋轶二十三-钱勰-4"></span>
章惇元祐初帘前争事无礼，责出知汝州。钱穆父行词云：「怏怏非少主之臣，悻悻无大臣之节。」子厚后见穆父，责其语太甚，穆父笑曰：「官人怒，杂职安敢轻行杖。」《侯鲭录》卷六。《贵耳集》卷中。《云庄四六余话》。《尧山堂外纪》卷五十一。</p></li>
<li><p><span id="宋轶二十三-钱勰-5"></span>
章惇被谪，钱勰草词云：「硁硁无大臣之体，鞅鞅非少主之臣。」章甚衔之。绍圣初，召拜首台翰林承旨。曾布子宣草麻，有「赤舄几几」对「南山岩岩」之语。在庭士大夫相语云：「今则『几几』、『岩岩』，奈何『硁硁』、『鞅鞅』乎？」未几，钱自吏部尚书贬知池州。《曲洧旧闻》卷五。</p></li>
<li><p><span id="宋轶二十三-钱勰-6"></span>
钱穆内相本以文翰风流著称，而尹京为近时第一。余尝见其剖决甚闲暇，杂以谈笑诨语。而胥吏每一顾问，皆股栗不能对。一日，因决一大滞狱，内外称之。会朝处，苏长公誉之曰：「所谓霹雳手也。」钱曰：「安能霹雳手？仅免葫芦提也。」《明道杂志》。《演繁露》卷二。《逸老堂诗话》卷下。</p></li>
<li><p><span id="宋轶二十三-钱勰-7"></span>
钱勰尹开封，有治声。一日，语东坡曰：「勰尹天府，可方古人中谁？」东坡云：「若京兆赵广汉。」勰叩：「如何似之？」东坡笑曰：「但公不姓赵，却姓茆耳。」勰为之绝倒。《可书》。参见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-208">208</a>。</p></li>
<li><p><span id="宋轶二十三-钱勰-8"></span>
钱勰字穆，范祖禹字淳，皆一字。交友以其难呼，故增「父」字，非其本也。《老学庵笔记》卷十。</p></li>
<li><p><span id="宋轶二十三-钱勰-9"></span>
钱穆父风姿甚美，有九子。都下九子母祠作一巾纻美丈夫，坐于西偏，俗以为九子母之夫。故都下谓穆父为九子母夫。东坡赠诗云：「九子羡君门户壮。」盖戏之也。《老学庵笔记》卷十。《宋诗纪事》卷二十四。</p></li>
<li><p><span id="宋轶二十三-钱勰-10"></span>
钱穆父眉宇秀整。东坡云：「穆四莫乱呼它名字。」是时穆父已有九子，东坡遂以九子母丈夫呼之。有诗云：「九子羡君门户壮，八州怜我往来频。」《王直方诗话》。《苕溪渔隐丛话》前集卷三十九。</p></li>
<li><p><span id="宋轶二十三-钱勰-11"></span>
见韩绛<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%AE%8B%E8%BD%B6%E5%8D%81%E4%B8%83-%E9%9F%A9%E7%BB%9B-10">10</a>。</p></li>
</ol>
</div>
<div id="钱伯言" class="section level2" number="33.22">
<h2>
<span class="header-section-number">33.22</span> 钱伯言<a class="anchor" aria-label="anchor" href="#%E9%92%B1%E4%BC%AF%E8%A8%80"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-钱伯言-1"></span>
钱逊叔侍郎，少时溯汴，舟败溺水，流二十里，遇救得不死，旬日犹苦腰痛，不悟其故。视之，有手迹大如扇，色正青，五指及掌宛然可识，若擎其腰间者。此其所以不死也耶？《老学庵笔记》卷四。</p></li>
<li><p><span id="宋轶二十三-钱伯言-2"></span>
钱逊叔伯言，穆父之子，临政有风采。知宿州日，有虹县士民陈词举留邑宰。宰贪酷之声，逊叔先已闻之，至是，众趋廷下，逊叔令吏卒举梃击出。左右言：「似不须如此。」逊叔笑云：「彼中打将来，此间打回去。」《挥麈三录》卷二。</p></li>
</ol>
</div>
<div id="贾-收" class="section level2" number="33.23">
<h2>
<span class="header-section-number">33.23</span> 贾　收<a class="anchor" aria-label="anchor" href="#%E8%B4%BE-%E6%94%B6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-贾收-1"></span>
吴兴东林沈偕君与，即东老之子也，家饶于财。少游京师入上庠，好狎游。时蔡奴声价甲于都下，沈欲访之，乃呼一卖珠人于其门首茶肆中，议价再三不售，撒其珠于屋上，卖珠者窘甚。君与笑曰：「第随我来，依汝所索还钱。」蔡于帘中窥见，令取视之，珠也。大惊，惟恐其不来。后数日乃诣之，其家喜相报曰：「前日撒珠郎至矣。」接之甚至，自是常往来。一日，上樊楼，楼乃京师酒肆之甲，饮徒常千余人。沈遍语在坐，皆令极量尽欢，至夜，尽为还所直而去，于是豪侈之声满三辅。既而擢第，尽买国子监书以归。时贾收耘老隐居苕城南横塘上，沈尝以诗遗之蟹曰：「黄秔稻熟坠西风，肥入江南十月雄。横跪蹒跚钳齿白，圆脐吸脇斗膏红。虀须园老香研柚，羹藉庖丁细擘葱。分寄横塘溪上客，持螯莫放酒杯空。」耘老得之不乐曰：「吾未之识，后进轻我。」且闻其不羁，因和韵诋之云：「彭越孙多伏下风，蝤蛑奴视敢称雄。江湖纵养膏腴紫，鼎镬终烹爪眼红。嗍称吴儿牙似镀，劈惭湖女手如葱。独怜盘内秋脐实，不比溪边夏壳空。」君与怒曰：「吾闻贾多与郡将往还预政，言人短长，曾为人所讼。吾以长上推之，乃鄙我若此。」复用韵报之云：「虫腹无端苦动风，团雌还却胜尖雄。水寒且弄双钳利，汤老难逃一背红。液入几家烦海卤，醢成何处污园葱。好收心躁潜蛇穴，毋使雷惊族类空。」贾晚娶真氏，人谓贾秀才娶真县君以为笑，沈所指团雌为此。贾寻悔之，而戏语已传播矣。《齐东野语》卷十一。《宋诗纪事》卷二十七。</p></li>
<li><p><span id="宋轶二十三-贾收-2"></span>
钱塘吴山有美堂，乃仁宗朝梅挚公仪出守杭，上赐之诗，有曰：「地有吴山美，东南第一州。」梅以上诗语名堂，士大夫留题甚众。东坡倅杭，因令笔吏尽录之，而未著其姓名，默定诗之高下，遂以贾收耘老诗为冠。其诗曰：「自刊宸画入云端，神物应须护翠峦。吴越不藏千里色，斗牛常占一天寒。四簷望尽回头懒，万象搜来下笔难。谁信静中疎拙意，略无踪迹到波澜。」坡因此与耘老游从。《庚溪诗话》卷下。《宋诗纪事》卷三十。</p></li>
<li><p><span id="宋轶二十三-贾收-3"></span>
贾收，字耘老，霅之隐君子也，居城南。东坡作守时，屡过之，题诗画竹于壁间。耘老有诗集行于世。其家临流扃水，阁为浮晖，沈蔚会宗赋《天仙子》词咏其景，首句云「景物因人成胜概」是也。其后屋屡易主。南渡后，胡仔仲任卜居城南，与其故址相近，赋一绝载其事云：「三间小阁贾耘老，一首佳词沈蔚宗。无限当时好风月，如今尽属绩溪翁。」仲任乃待制，号三山老人，贯本歙之绩溪，后家居于苕。仲任著《丛话》，行于世，自号苕溪渔隐。又绘《渔隐图》，赋诗其上。其居今亦不存。余景定壬戌冬，得数椽于城南慈感渡侧，询之故老，云距贾公旧址不远，因作五言八句云：「卜居求静处，喜傍碧溪湾。隔岸高低柳，当轩远近山。天开图画久，人共水云闲。闻说贾耘老，旧曾居此间。」乡人多有和者。《梅磵诗话》卷上。</p></li>
</ol>
</div>
<div id="沈-偕" class="section level2" number="33.24">
<h2>
<span class="header-section-number">33.24</span> 沈　偕<a class="anchor" aria-label="anchor" href="#%E6%B2%88-%E5%81%95"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-沈偕-1"></span>
见贾收<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E8%B4%BE%E6%94%B6-1">1</a>。</li>
</ol>
</div>
<div id="谢-懋" class="section level2" number="33.25">
<h2>
<span class="header-section-number">33.25</span> 谢　懋<a class="anchor" aria-label="anchor" href="#%E8%B0%A2-%E6%87%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-谢懋-1"></span>
临江谢氏，世以儒鸣。元丰八年，有名懋者，及其弟岐，其子举廉、世充，同登进士第，连标之盛，侈于一时，时人谓之「临江四谢」。举廉，字民师，东坡尝以书与论文，今载集中。《桯史》卷十一。</li>
</ol>
</div>
<div id="谢举廉" class="section level2" number="33.26">
<h2>
<span class="header-section-number">33.26</span> 谢举廉<a class="anchor" aria-label="anchor" href="#%E8%B0%A2%E4%B8%BE%E5%BB%89"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-谢举廉-1"></span>
谢民师，名举廉，新淦人。博学工词章，远近从之者尝数百人。民师于其家置讲席，每日登座讲书，一通既毕，诸生各以所疑来问，民师随问应答，未尝少倦。日办时果两盘，讲罢，诸生啜茶食果而退。东坡自岭南归，民师袖书及旧作遮谒，东坡览之，大见称赏，谓民师曰：「子之文，正如上等紫磨黄金，须还子十七贯五百。」遂留语终日。民师著述极多，今其族摘坡语名曰《上金集》者，盖其一也。尝有藳本数册，在其婿陈良器处，予少从良器学，屡获观焉。《独醒杂志》卷一。</li>
</ol>
</div>
<div id="琴-操" class="section level2" number="33.27">
<h2>
<span class="header-section-number">33.27</span> 琴　操<a class="anchor" aria-label="anchor" href="#%E7%90%B4-%E6%93%8D"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-琴操-1"></span>
杭之西湖，有一倅闲唱少游《满庭芳》，偶然误举一韵云：「画角声断斜阳。」妓琴操在侧云：「『画角声断谯门』，非斜阳也。」倅因戏之曰：「尔可改韵否？」琴即改作「阳」字韵云：「山抹微云，天连衰草，画角声断斜阳。暂停征辔，聊共饮离觞。多少蓬莱旧侣，频回首、烟霭茫茫。孤村里，寒鸦万点，流水遶低墙。　魂伤。当此际，轻分罗带，暗解香囊。漫赢得，青楼薄幸名狂。此去何时见也，襟袖上、空有余香。伤心处，长城望断，灯火已昏黄。」东坡闻而称赏之。后因东坡在西湖，戏琴曰：「我作长老，尔试来问。」琴云：「何谓湖中景？」东坡答云：「秋水共长天一色，落霞与孤鹜齐飞。」琴又云：「何谓景中人？」东坡云：「裙拖六幅潇湘水，鬓亸巫山一段云。」又云：「何谓人中意？」东坡云：「惜他杨学士，憋杀鲍参军。」琴又云：「如此究竟如何？」东坡云：「门前冷落车马稀，老大嫁作商人妇。」琴大悟，即削发为尼。《能改斋漫录》卷十六。《青泥莲花记》卷一下。《西湖游览志余》卷十六。《尧山堂外纪》卷五十二。《词林纪事》卷十九。</p></li>
<li><p><span id="宋轶二十三-琴操-2"></span>
见释佛印<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E9%87%8A%E4%BD%9B%E5%8D%B0-10">10</a>。</p></li>
</ol>
</div>
<div id="马-盼" class="section level2" number="33.28">
<h2>
<span class="header-section-number">33.28</span> 马　盼<a class="anchor" aria-label="anchor" href="#%E9%A9%AC-%E7%9B%BC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-马盼-1"></span>
徐州有营妓马盼者，甚慧丽。东坡守徐日，甚喜之。盼能学公书，得其仿佛。公尝书《黄楼赋》未毕，盼窃効公书「山川开合」四字，公见之大笑，略为润色，不复易之。今碑中四字，盼之书也。《墨庄漫录》卷三。《书史会要》卷六。《宋稗类钞》卷八。</li>
</ol>
</div>
<div id="苗仲先" class="section level2" number="33.29">
<h2>
<span class="header-section-number">33.29</span> 苗仲先<a class="anchor" aria-label="anchor" href="#%E8%8B%97%E4%BB%B2%E5%85%88"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-苗仲先-1"></span>
苗仲先者，字子野，通州人，为徐州守。徐旧有东坡黄楼碑，方崇宁党禁时，当毁，徐人惜之，置诸泗浅水中。政和末，禁稍弛，乃钩出，复立之旧处。打碑者纷然，敲杵之声不绝。楼与郡治相连，仲先恶其烦聒，令拽之深渊，遂不可复出。《夷坚甲志》卷二。参见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-361">361</a>。</li>
</ol>
</div>
<div id="李-颀" class="section level2" number="33.30">
<h2>
<span class="header-section-number">33.30</span> 李　颀<a class="anchor" aria-label="anchor" href="#%E6%9D%8E-%E9%A2%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-李颀-1"></span>
李颀，字粹老，不知何许人。少举进士，当得官，弃去，乌巾布裘为道人，遍历湖湘间。晚乐吴中山水之胜，遂隐于临安大涤洞天，往来苕溪之上，遇名人胜士，必与周旋。素善丹青，而间作小诗。东坡倅钱塘日，粹老以幅绢作春山横轴，且书一诗其后，不通姓名，付樵者，令俟坡之出投之。坡展视诗画，盖已奇之矣。及问樵者：「谁遣汝也？」曰：「我负薪出市，始经公门，有一道人，与我百钱，令我呈此，实不知何人也。」坡益惊异之，即散问西湖名僧辈，云是粹老。久之，偶会于湖山僧居，相得甚喜。坡因和其诗，云「诗句对君难出手，云泉劝我早抽身」是也。《春渚纪闻》卷五。</li>
</ol>
</div>
<div id="释清顺" class="section level2" number="33.31">
<h2>
<span class="header-section-number">33.31</span> 释清顺<a class="anchor" aria-label="anchor" href="#%E9%87%8A%E6%B8%85%E9%A1%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-释清顺-1"></span>
熙宁间，有清顺字怡然，可久字逸老，所居皆湖山胜处。而清顺尤约介，不忘交人，无大故不入城市，士夫有以米粟馈者，受不过数斗，盎贮几上，日取二三合啖之，蔬笋之供，恒缺乏也。东坡一日游西湖僧舍，壁间见小诗云：「竹暗不通日，泉声落如雨。春风自有期，桃李乱深坞。」问谁所作，或以清顺对，即日求得之，声名顿起。《西湖游览志余》卷十四。《竹坡诗话》。</li>
</ol>
</div>
<div id="释思聪" class="section level2" number="33.32">
<h2>
<span class="header-section-number">33.32</span> 释思聪<a class="anchor" aria-label="anchor" href="#%E9%87%8A%E6%80%9D%E8%81%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-释思聪-1"></span>
聪闻复，钱塘人，以诗见称于东坡先生。……东坡倅钱塘时，聪方为行童试经，坡谓坐客言：「此子虽少，善作诗。近参寥子作『昏』字韵诗，可令和之。」聪和篇立成。诗云：「千点乱山横紫翠，一钩新月挂黄昏。」坡大称赏，言不减唐人，因笑曰：「不须念经也做得一个和尚。」是年聪始为僧。《竹坡诗话》。《西湖游览志余》卷十四。《尧山堂外纪》卷五十三。</p></li>
<li><p><span id="宋轶二十三-释思聪-2"></span>
杭僧思聪，东坡为作《字说》者，大观、政和间，挟琴游梁，日登中贵人之门。久之，遂还俗，为御前使臣。方其将冠巾也，苏叔党因浙僧入都送之诗曰：「试诵北山移，为我招琴聪。」诗至已无及矣。《老学庵笔记》卷七。《西湖游览志余》卷十四。</p></li>
</ol>
</div>
<div id="释道潜" class="section level2" number="33.33">
<h2>
<span class="header-section-number">33.33</span> 释道潜<a class="anchor" aria-label="anchor" href="#%E9%87%8A%E9%81%93%E6%BD%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-释道潜-1"></span>
〔参寥〕在临平道中作诗云：「风蒲猎猎弄轻柔，欲立蜻蜓不自由。五月临平山下路，藕花无数乱汀洲。」东坡一见，为写而刻诸石。宗妇曹夫人善丹青，作《临平藕花图》，人争影写，盖不独宝其画也。东坡守彭城，参寥常往见之。在坡座，赋诗援笔立成，一坐嗟服。坡遣官妓马盼盼索诗，参寥笑作绝句，有「禅心已作沾泥絮」之语，坡曰：「予尝见柳絮落泥中，私谓可以入诗，偶未收拾，乃为此老所先，可惜也。」坡南迁，素不快者捃摭诗语，谓有讥刺，得罪，反初服。建中靖国元年，曾子开为翰林学士，言其非辜，诏复祝发。《续骫骳说》。《尧山堂外纪》卷五十三。《西湖游览志余》卷十六。</p></li>
<li><p><span id="宋轶二十三-释道潜-2"></span>
东吴僧道潜，有标致。尝自姑苏归湖上，经临平，作诗云：「风蒲猎猎弄轻柔，欲立蜻蜓不自由。五月临平山下路，藕花无数满汀洲。」坡一见如旧。及坡移东徐，潜往访之，馆于逍遥堂，士大夫争欲识面。东坡馔客罢，与俱来，而红妆拥随之。东坡遣一妓前乞诗，潜援笔而成曰：「寄语巫山窈窕娘，好将魂梦恼襄王。禅心已作沾泥絮，不逐春风上下狂。」一座大惊，自是名闻海内。《冷斋夜话》卷六。《侯鲭录》卷三。</p></li>
<li><p><span id="宋轶二十三-释道潜-3"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-53">53</a>。</p></li>
<li><p><span id="宋轶二十三-释道潜-4"></span>
道潜作诗，追法渊明，其语逼真处，「数声柔橹苍茫外，何处江村人夜归」；又曰：「隔林仿佛闻机杼，知有人家住翠微。」时从东坡在黄州，京师士大夫以书抵坡曰：「闻公与诗僧相从，真东山胜游也。」坡以书示潜，诵前句，笑曰：「此吾师十四字师号耳。」《冷斋夜话》卷四。</p></li>
<li><p><span id="宋轶二十三-释道潜-5"></span>
〔道潜诗曰：〕「隔林仿佛闻机杼，知有人家住翠微。」时从东坡在黄州，士大夫以书抵坡曰：「闻日与诗僧相从，岂非『隔林仿佛闻机杼』者乎？真东山胜游也。」坡以书示潜，诵前句，笑曰：「此吾师七字师号。」《苕溪渔隐丛话》前集卷五十六。《宋诗纪事》卷九十一。《陔余丛考》卷二十四。</p></li>
<li><p><span id="宋轶二十三-释道潜-6"></span>
仆在黄州，参寥自武陵来访，馆之东坡。一日，梦参寥诵新诗，觉而记两句云：「寒食清明都过了，石泉槐火一时新。」后七年，出守钱塘，而参寥始卜居湖上智果院，院有泉，出石缝间，甘冷宜作茶。寒食之明日，仆与客泛舟，自孤山来谒参寥，汲泉钻火，烹黄檗茶，忽悟所梦诗兆于七年之前。众客惊叹。《诗话总龟》前集卷三十三引《东坡诗话》。《宋诗纪事》卷九十一。</p></li>
<li><p><span id="宋轶二十三-释道潜-7"></span>
东坡谪齐安，寥不远二千里相从。期年后谪南海，寥复欲泛海，坡以书止之。《尧山堂外纪》卷五十三。《西湖游览志余》卷十四。</p></li>
<li><p><span id="宋轶二十三-释道潜-8"></span>
吕温卿为浙漕，既起钱济明狱，又发廖明略事，二人皆废斥。复欲网罗参寥，未有以中之。会有僧与参寥有隙，言参寥度牒冒名。盖参寥本名昙潜，因子瞻改曰道潜。温卿索牒验之，信然，竟坐刑之，归俗，编管兖州。未几，温卿亦为孙杰鼎臣发其赃滥，系狱。《墨庄漫录》卷一。《宋诗纪事》卷九十一。</p></li>
<li><p><span id="宋轶二十三-释道潜-9"></span>
参寥徙兖，布衣李南式，家甚贫，供蔬菽洗补，恩意甚笃。他日为曾子开言之，子开曰：「吾辈当为公报之，使知为善之效。」《后山谈丛》卷六。</p></li>
<li><p><span id="宋轶二十三-释道潜-10"></span>
参寥政和中老矣，亦还俗而死，然不知其故。《老学庵笔记》卷七。</p></li>
</ol>
</div>
<div id="释法颖" class="section level2" number="33.34">
<h2>
<span class="header-section-number">33.34</span> 释法颖<a class="anchor" aria-label="anchor" href="#%E9%87%8A%E6%B3%95%E9%A2%96"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-释法颖-1"></span>
法颖沙弥，参寥子之法孙也，七八岁事师如成人。上元夜予作乐灭慧，颖坐一夫肩上顾之。予谓曰：「出家儿亦看灯耶？」颖愀然变色，若无所容，啼呼求去。自尔不复出嬉游。《东坡志林》卷二。</li>
</ol>
</div>
<div id="释照僧" class="section level2" number="33.35">
<h2>
<span class="header-section-number">33.35</span> 释照僧<a class="anchor" aria-label="anchor" href="#%E9%87%8A%E7%85%A7%E5%83%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-释照僧-1"></span>
朱氏子出家，小名照僧，少丧父，与其母尹皆愿出家。照僧师守素，乃参寥子弟子也。照僧九岁，举止如成人，诵《赤壁赋》，铿然鸾鹤声也，不出十年，名闻四方。此参寥子之法孙，东坡之门僧也。《东坡志林》卷二。</li>
</ol>
</div>
<div id="释佛印" class="section level2" number="33.36">
<h2>
<span class="header-section-number">33.36</span> 释佛印<a class="anchor" aria-label="anchor" href="#%E9%87%8A%E4%BD%9B%E5%8D%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-释佛印-1"></span>
贾进士晚年削发为僧，名佛印，住持虎丘山寺，贯穿六经，旁通奥义。东坡新任苏州，极恶僧，释佛印竟至府门求见。卒入报，坡曰：「好生与他说府尊火正红。」卒传命，印曰：「门外一块铁。」卒再入报，坡命之进。印立丹墀下，放杖作揖。坡曰：「山僧如何揖公侯？」印曰：「大海终当纳细流。昨夜虎丘山上望，一轮明月照苏州。」坡大喜，以府堂正对吴山，以吴山为题，命印作诗。印曰：「和尚说，老爷请提笔。」坡许之。印立成曰：「吴山突兀势峥嵘，险阻崎岖径路横。猛虎出林风激聒，老龙入洞雨汀泙。槎牙古树离斜倒，拉挞高岩屈窍生。对景颠纤吟不就，静听流水响嘤。」中有难字，遽未能写，阁笔久思，又恐失体。询知是佛印，遂与之定交。《坚瓠辛集》卷一。案：苏轼未曾任官于苏州。</p></li>
<li><p><span id="宋轶二十三-释佛印-2"></span>
东坡闲居日，与秦少游夜宴。坡因扪得虱，乃曰：「此是垢腻所生。」秦少游曰：「不然，绵絮成耳。」相辩久而不决，相谓曰：「明日质疑佛印，理曲者当设一席以表胜负。」及酒散，少游即往叩门，谓佛印曰：「适与坡会，辩虱之所由生。坡曰『生于垢腻』，愚谓『成于绵絮』，两疑不释，将决吾师。师，明日若问，可答生自绵絮，容胜后，当作饦会。」既去，顷之，坡复至，乃以前事言之，祝令答以虱本生于垢腻，许作冷淘。明日果会，具道诘难之意。佛印曰：「此易晓耳。乃垢腻为身，绵絮为脚。先吃冷淘，后吃饦。」二公大笑，具宴为乐。《五杂组》卷十六。</p></li>
<li><p><span id="宋轶二十三-释佛印-3"></span>
佛印建方丈室成，乞东坡颜额，东坡未暇，佛印自题曰「参禅谒」。东坡一日见之，戏续云：「硬如铁。」佛印接云：「谁知得？」东坡笑曰：「徒弟说。」鲁直在坐绝倒。《坚瓠丙集》卷三。</p></li>
<li><p><span id="宋轶二十三-释佛印-4"></span>
佛印禅师，法名了元，饶州人，〔东坡〕公久与之游，时住持润州金山寺。公赴杭过润，为留数月。一日，值师挂牌与弟子入室，公便服入方丈见之，师云：「内翰何来？此间无坐处。」公戏云：「暂借和尚四大，用作禅床。」师曰：「山僧有一转语，内翰言下即答，当从所请。如稍涉拟议，所系玉带愿留以镇山门。」公许之，便解玉带置几上。师云：「山僧四大本无，五蕴非有，内翰欲于何处坐？」公拟议未即答，师急呼侍者云：「收此玉带，永镇山门。」公笑而与之。师遂取衲裙相报，因有二绝，公次韵答之。《诗林广记》后集卷三。《尧山堂外纪》卷五十三。《宋稗类钞》卷七。</p></li>
<li><p><span id="宋轶二十三-释佛印-5"></span>
东坡挟妓登金山，以酒醉佛印，戏命妓同卧。佛印醒，书壁云：「夜来酒醉上床眠，不觉琵琶在枕边。传语翰林苏学士，不曾弹动一条弦。」《蓬窗日录》卷七。《坚瓠己集》卷一。</p></li>
<li><p><span id="宋轶二十三-释佛印-6"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-154">154</a>。</p></li>
<li><p><span id="宋轶二十三-释佛印-7"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-155">155</a>。</p></li>
<li><p><span id="宋轶二十三-释佛印-8"></span>
东坡元丰末年得请归耕阳羡，舟次瓜步，以书抵金山了元禅师，曰：「不必出山，当学赵州上等接人。」元得书径来，东坡迎，笑问之，元以偈为献曰：「赵州当日少谦光，不出山门见赵王。争似金山无量相，大千都是一禅床。」东坡拊掌称善。《苕溪渔隐丛话》前集卷五十六。《尧山堂外纪》卷五十三。</p></li>
<li><p><span id="宋轶二十三-释佛印-9"></span>
东坡一日访佛印于竹林寺，印款之，坡因诵李涉诗云：「因过竹院逢僧话，又得浮生半日闲。」印曰：「学士闲得半日，老僧忙了半日。」相与发一大笑。《诗林广记》前集卷十。《尧山堂外纪》卷五十三。</p></li>
<li><p><span id="宋轶二十三-释佛印-10"></span>
苏东坡与僧佛印、妓琴操每相往来，饮酒赓和。一日，佛印往苏家，见琴操卧于纱厨，因戏曰：「碧纱帐里睡佳人，烟笼芍药。」琴操即对曰：「青草池边洗和尚，水浸葫芦。」佛印大笑曰：「和尚得对娘子，实出望外。」《坚瓠乙集》卷四。</p></li>
<li><p><span id="宋轶二十三-释佛印-11"></span>
东坡在惠州，佛印居江浙，以地远无人致书为忧。有道人卓契顺者，慨然叹曰：「惠州不在天上，行即到矣。」因请书以行。印即致书云：「尝读退之《送李愿归盘谷序》，愿不遇知于主上者，犹能坐茂树以终日。子瞻中大科，登金门，上玉堂，远于寂寞之滨。权臣忌子瞻为宰相耳。人生一世间，如白驹之过隙，二三十年功名富贵，转盼成空，何不一笔勾断，寻取自家本来面目。万劫常住，永无堕落，纵未得到如来地，亦可以骖驾鸾鹤，翱翔三岛，为不死人，何乃胶柱守株，待入恶趣？昔有问师，佛法在甚么处？师云：『在行住坐卧处，著衣吃饭处，疴屎剌撒处，没理没会处，死活不得处。』子瞻胸中有万卷书，笔下无一点尘，到这地位，不知性命所在，一生聪明，要做甚么？三世诸佛，则是一个有血性的汉子。子瞻若能脚下承当，把一二十年富贵功名，贱如泥土。努力向前，珍重珍重！」《钱氏私志》。《宋稗类钞》卷七。</p></li>
<li><p><span id="宋轶二十三-释佛印-12"></span>
杨次公，道号无为子，一日见金山佛印禅师。佛印问其说，次公曰：「我生无为军，故自称无为子。」佛印曰：「公若生庐州，则自称庐子乎？」庐、驴同音。佛印滑稽如此。《扪虱新话》卷十一。</p></li>
<li><p><span id="宋轶二十三-释佛印-13"></span>
佛印禅师为王观文升坐云：「此一瓣香，奉为扫烟尘博士，护世界天王，杀人不眨眼上将军，立地成佛大居士。」王公大喜，以其久帅，多专诛也。《高斋漫录》。《尧山堂外纪》卷五十三。《西湖游览志余》卷十四。</p></li>
<li><p><span id="宋轶二十三-释佛印-14"></span>
见蒋之奇<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%AE%8B%E8%BD%B6%E4%BA%8C%E5%8D%81%E4%B8%80-%E8%92%8B%E4%B9%8B%E5%A5%87-9">9</a>。</p></li>
<li><p><span id="宋轶二十三-释佛印-15"></span>
南还海岱，逢佛印禅师元公出山，重荷者百夫，拥舆者十许夫，巷陌聚观，喧吠鸡犬。《冷斋夜话》卷十。</p></li>
</ol>
</div>
<div id="释辩才" class="section level2" number="33.37">
<h2>
<span class="header-section-number">33.37</span> 释辩才<a class="anchor" aria-label="anchor" href="#%E9%87%8A%E8%BE%A9%E6%89%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-释辩才-1"></span>
杭州辩才长老师退居龙井，不复出入。子瞻往见之，尝出至风篁岭。左右惊曰：「公复过虎溪矣。」辩才笑曰：「杜子美不云乎：『与子成二老，来往亦风流。』」因作亭岭上，名「过溪」，亦名「二老」。《诗话总龟》前集卷二十二。《尧山堂外纪》卷五十三。</li>
</ol>
</div>
<div id="释仲殊" class="section level2" number="33.38">
<h2>
<span class="header-section-number">33.38</span> 释仲殊<a class="anchor" aria-label="anchor" href="#%E9%87%8A%E4%BB%B2%E6%AE%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-释仲殊-1"></span>
仲殊初游吴中，自负一盖，见卖饧者，从乞一钱，饧与之，即就买饧食之而去。尝客馆古寺中，道俗造之，辄就觅钱，皆相顾羞缩，曰：「初不多办来，奈何？」殊曰：「钱如蜜，一滴也甜。」《冷斋夜话》卷八。</p></li>
<li><p><span id="宋轶二十三-释仲殊-2"></span>
族伯父彦远言：少时识仲殊长老，东坡为作《安州老人食蜜歌》者。一日，与数客过之，所食皆蜜也。豆腐、面觔、牛乳之类，皆渍蜜食之，客多不能下箸。惟东坡性亦酷嗜蜜，能与之共饱。崇宁中，忽上堂辞众。是夕，闭方丈门自缢死。及火化，舍利五色不可胜计。邹忠公为作诗云：「逆行天莫测，雉作渎中经。沤灭风前质，莲开火后形。钵盂残蜜白，炉篆冷烟青。空有谁家曲，人间得细听。」彦远又云：殊少为士人，游荡不羁。为妻投毒羹胾中，几死，啖蜜而解。医言复食肉则毒发，不可复疗，遂弃家为浮屠。邹公所谓「谁家曲」者，谓其雅工于乐府词，犹有不羁之余习也。《老学庵笔记》卷七。</p></li>
<li><p><span id="宋轶二十三-释仲殊-3"></span>
仲殊，字师利，承天寺僧也。初为士人，尝与乡荐，其妻以药毒之，遂弃家为僧。工于长短句，东坡先生与之往来甚厚。时时食蜜解其药，人号曰「蜜殊」。……一日造郡中，接坐之间，见庭下有一妇人投牒立于雨中。守命殊咏之，口就一词云：「浓润侵衣，暗香飘砌，雨中花色添憔悴。凤鞋湿透立多时，不言不语厌厌地。　眉上新愁，手中文字，因何不倩鳞鸿寄。想伊只诉薄情人，官中谁管闲公事。」后殊自经于枇杷树下，轻薄子更之曰：「枇杷树下立多时，不言不语厌厌地。」《中吴纪闻》卷四。《尧山堂外纪》卷五十三。《宋诗纪事》卷九十一。</p></li>
<li><p><span id="宋轶二十三-释仲殊-4"></span>
苏州仲殊师利和尚，能文，善诗及歌词，皆操笔立成，不点窜一字。予曰：「此僧胸中无一毫发事。」故与之游。《东坡志林》卷二。</p></li>
<li><p><span id="宋轶二十三-释仲殊-5"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-237">237</a>。</p></li>
<li><p><span id="宋轶二十三-释仲殊-6"></span>
元丰末，张诜枢言龙图之守杭也，一日，宴客湖上，刘泾巨济、僧仲殊在焉，枢言命即席赋诗曲，巨济先唱云：「凭谁妙笔，横扫素缣三百尺。天下应无。此是钱塘湖上图。」仲殊遽云：「一般奇绝，云淡天高秋夜月。费尽丹青，只这些儿画不成。」枢言又出梅花，邀二人同赋，仲殊即作前章云：「江南二月，犹有枝头千点雪。邀上芳樽，却占东君一半春。」巨济不复继也。后陈袭善云：「我为续之。」曰：「尊前眼底，南国风光都在此。移过江来，从此江南不复开。」《苕溪渔隐丛话》后集卷三十七引《复斋漫录》。</p></li>
<li><p><span id="宋轶二十三-释仲殊-7"></span>
润州有北顾楼，一日太守宴宾其上，而仲殊预焉。酒行，太守命坐客各赋诗一篇，以发扬雅趣。顷之，仲殊诗成，以上太守。诗云：「北顾楼前一笛风，碧云飞尽建康宫。江南三月多芳草，尽在蒙蒙烟雨中。」太守叹赏久之。转观僚属，满坐为之阁笔。《云斋广录》卷三。《诗话总龟》前集卷十二。</p></li>
<li><p><span id="宋轶二十三-释仲殊-8"></span>
「瑞麟香煖玉芙蓉，画蜡凝辉到晓红。数点漏移衙仗北，一番雨滴甲楼东。梦游黄阙鸾巢外，身卧彤帏虎帐中。报导谯门日初上，起来簷幕杏花风。」此僧仲殊诗也。王左丞安中守平江日，会客，仲殊亦与焉。继以疲倦先起，熟寐于黄堂中，不知客散。及觉，日已曈昽矣。左丞罚作此诗，始放去。《能改斋漫录》卷十一。</p></li>
<li><p><span id="宋轶二十三-释仲殊-9"></span>
〔僧仲殊〕每于禁烟时置酒待宾客，谓之看花局。《历代词话》卷六。《续释常谈》。</p></li>
</ol>
</div>
<div id="释可遵" class="section level2" number="33.39">
<h2>
<span class="header-section-number">33.39</span> 释可遵<a class="anchor" aria-label="anchor" href="#%E9%87%8A%E5%8F%AF%E9%81%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-释可遵-1"></span>
福州僧可遵，好作诗，暴所长以盖人，丛林貌礼之，而心不然。尝题诗汤泉壁间，东坡游庐山，偶见，为和之。遵曰：「禅庭谁立石龙头，龙口汤泉沸不休。直待众生尘垢尽，我方清冷混常流。」东坡曰：「石龙有口口无根，龙口汤泉自吐吞。若信众生本无垢，此泉何处觅寒温。」遵自是愈自矜伐。客金陵，佛印元公自京师还，过焉，遵作诗赠之曰：「上国归来路几千，浑身犹带御炉烟。凤凰山下敲蓬咏，惊起山翁白昼眠。」元戏答曰：「打睡禅和万万千，梦中趋利走如烟。劝君打快修禅定，老境如蚕已再眠。」元诗虽少蕴藉，然一时快之。《冷斋夜话》卷六。</p></li>
<li><p><span id="宋轶二十三-释可遵-2"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-134">134</a>。</p></li>
</ol>
</div>
<div id="释维琳" class="section level2" number="33.40">
<h2>
<span class="header-section-number">33.40</span> 释维琳<a class="anchor" aria-label="anchor" href="#%E9%87%8A%E7%BB%B4%E7%90%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-释维琳-1"></span>
径山长老维琳，行峻而通，文丽而清。始，径山祖师有约，后世止以甲乙住持。予谓以适事之宜而废祖师之约，当于山门选用有德，乃以琳嗣事。《东坡志林》卷二。</p></li>
<li><p><span id="宋轶二十三-释维琳-2"></span>
师居铜山院，有松合抱，县大夫将取以治廨。师知之，命削皮，题诗其上：「大夫去作栋梁材，无复清阴护绿苔。只恐夜深明月下，误他千里鹤飞来。」尉至，读其诗乃止。《宋诗纪事》卷九十一引《补续高僧传》。</p></li>
</ol>
</div>
<div id="释楚明" class="section level2" number="33.41">
<h2>
<span class="header-section-number">33.41</span> 释楚明<a class="anchor" aria-label="anchor" href="#%E9%87%8A%E6%A5%9A%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-释楚明-1"></span>
浄慈楚明长老自越州来。始，有旨召小本禅师住法云寺。杭人忧之，曰：「本去，则浄慈众散矣。」余乃以明嗣事，众不散，加多，益千余人。《东坡志林》卷二。</li>
</ol>
</div>
<div id="何宗一" class="section level2" number="33.42">
<h2>
<span class="header-section-number">33.42</span> 何宗一<a class="anchor" aria-label="anchor" href="#%E4%BD%95%E5%AE%97%E4%B8%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-何宗一-1"></span>
罗浮道士何宗一，以其犹子为童子，状貌肥黑矮小。予尝戏之曰：「此罗浮茯苓精也。」俗谚曰：「下有茯苓，上生兔丝。」因名之曰苓之，字表丝。且祝老何善待之，壮长非庸物也。《东坡志林》卷十二。</li>
</ol>
</div>
<div id="晁端彦" class="section level2" number="33.43">
<h2>
<span class="header-section-number">33.43</span> 晁端彦<a class="anchor" aria-label="anchor" href="#%E6%99%81%E7%AB%AF%E5%BD%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁端彦-1"></span>
章子厚与晁秘监美叔同生乙亥年，同榜及第，又同为馆职，常以三同相呼。元祐间，子厚有诗云：「寄语三同晁秘监。」乃谓此也。然绍圣初，子厚作相，美叔见其施设，大与在金山时所言背违，因进谒，力谏之。子厚怒，黜为陕守，美叔谓所亲曰：「三同，今百不同矣。」《曲洧旧闻》卷五。《茶香室丛钞》卷七。</p></li>
<li><p><span id="宋轶二十三-晁端彦-2"></span>
蔡新州将贬，晁美叔谓人曰：「计较平生事，杀却理亦宜。但不以言语罪人，况尝为大臣乎？今日长此风者，他日虽欲悔之，无及也。」《曲洧旧闻》卷八。</p></li>
<li><p><span id="宋轶二十三-晁端彦-3"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-213">213</a>。</p></li>
<li><p><span id="宋轶二十三-晁端彦-4"></span>
王某公薨，秘书晁少监端彦以外姻为忏罪，而戒僧「和我」，乃大唱曰：「妬贤嫉能罪消灭。」闻者莫不笑也。《后山谈丛》卷四。</p></li>
</ol>
</div>
<div id="晁端礼" class="section level2" number="33.44">
<h2>
<span class="header-section-number">33.44</span> 晁端礼<a class="anchor" aria-label="anchor" href="#%E6%99%81%E7%AB%AF%E7%A4%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁端礼-1"></span>
有晁次膺者，先在韩师朴丞相中秋坐上作听琵琶词，为世所重。又有一曲曰：「深院锁春风，悄无人、桃李自笑。」亦歌之，遂入大晟，亦为制撰。时燕乐初成，八音告备，因作《征招》、《角招》，有曲名《黄河清》、《寿香明》，二者音调极韶美。次膺作一词曰：「晴景初升风细细，云疎天淡如洗。槛外凤凰双阙，怱怱佳气。朝罢香烟满袖，近臣报、天颜有喜。夜来连得封章，奏大河、彻底清泚。君王寿与天齐，声香动上穹，频降嘉瑞。大晟奏功，六乐初调角徵。合殿春风乍转，万花覆、千官尽醉。内家别敕，重开宴、未央宫里。」时天下无问迩遐小大，虽伟男髫女，皆争气唱之。《铁围山丛谈》卷二。</p></li>
<li><p><span id="宋轶二十三-晁端礼-2"></span>
政和癸巳，大晟乐成。嘉瑞既至，蔡元长以晁端礼次膺荐于徽宗，诏乘驿赴阙。次膺至都，会禁中嘉莲生，分苞合趺，敻出天造，人意有不能形容者。次膺效乐府体属词以进，名《并蒂芙蓉》。上览之称善，除大晟府协律郎，不克受而卒。《能改斋漫录》卷十六。《宋诗纪事》卷二十五。</p></li>
</ol>
</div>
<div id="晁端仁" class="section level2" number="33.45">
<h2>
<span class="header-section-number">33.45</span> 晁端仁<a class="anchor" aria-label="anchor" href="#%E6%99%81%E7%AB%AF%E4%BB%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-晁端仁-1"></span>
晁尧民端仁尝得冷疾，无药可治，惟日中炙背，遂愈。《孙公谈圃》卷下。《齐东野语》卷四。</li>
</ol>
</div>
<div id="晁端禀" class="section level2" number="33.46">
<h2>
<span class="header-section-number">33.46</span> 晁端禀<a class="anchor" aria-label="anchor" href="#%E6%99%81%E7%AB%AF%E7%A6%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-晁端禀-1"></span>
晁端禀大受，少以《知人则百僚任职》为开封府解头。大受为文敏而工，于王禹玉为表姪。禹玉内集，酒数行而欧公《谢致仕启事》至。禹玉发缄看，称美不已，谓大受曰：「须以一启答之，此题目甚好，非九哥不能作也。」大受略不辞让。酒罢，方啜茶，启已成矣。禹玉惊其速，虽夸于坐人，而意终不乐。《曲洧旧闻》卷五。</li>
</ol>
</div>
<div id="晁端友" class="section level2" number="33.47">
<h2>
<span class="header-section-number">33.47</span> 晁端友<a class="anchor" aria-label="anchor" href="#%E6%99%81%E7%AB%AF%E5%8F%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶二十三-晁端友-1"></span>
济州晁端友，文元公之孙也，沈静清介，君子人也。工文辞，尤长于诗，常自晦匿，不求人知，而人亦无知者。以进士从仕二十余年，为著作佐郎以卒。其子补之录诗三百六十篇，求子瞻序之。方子瞻通守杭也，端友为新城令，与游三年，知其君子，而不知其能为诗。《渑水燕谈录》卷六。</li>
</ol>
</div>
<div id="晁补之" class="section level2" number="33.48">
<h2>
<span class="header-section-number">33.48</span> 晁补之<a class="anchor" aria-label="anchor" href="#%E6%99%81%E8%A1%A5%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁补之-1"></span>
公览观钱塘人物之盛丽，山川之秀异，为之作文以志之，名曰《七述》。今端明苏公轼判杭州，苏公蜀人，悦杭之美而思有赋焉。公谒见苏公，出《七述》，公读之叹曰：「吾可以阁笔矣。」《名臣碑传琬琰集》中卷三十四。《古事比》卷二十八。</p></li>
<li><p><span id="宋轶二十三-晁补之-2"></span>
晁补之与东坡唱和，东坡称之为「风流别驾」。《异号类编》。</p></li>
<li><p><span id="宋轶二十三-晁补之-3"></span>
元丰中，晁无咎时文有声，〔陈〕无己以诗戏之曰：「闻道新文能入样，相州红缬鄂州花。」盖是时方尚相州缬、鄂州花也。《王直方诗话》。《类说》卷五十七。《诗话总龟》前集卷四十一。</p></li>
<li><p><span id="宋轶二十三-晁补之-4"></span>
元丰己未，〔廖〕明略、〔晁〕无咎同登科。明略所游田氏，姝丽也。一日，明略邀无咎晨过田氏。田氏遽起，对鉴理发，且盼且语，草草粧掠，以与客对。无咎以明略故，有意而莫传也，因为《下水船》一阕：「上客骊驹至，鹦唤银屏睡起。困倚粧台，盈盈正解螺髻。凤钗坠，缭绕金盘玉指。巫山一段云委。半窥鉴，向我横秋水。斜领花交镜里，淡拂铅华，怱怱自整罗绮。敛眉翠，虽有愔愔密意，空作江边解珮。」顷在上饶，得此说于晁族。《清波杂志》卷九。《能改斋漫录》卷十六。《苕溪渔隐丛话》后集卷三十三。《词苑丛谈》卷六。《词林纪事》卷六。</p></li>
<li><p><span id="宋轶二十三-晁补之-5"></span>
元祐初，用治平故事，命大臣荐士试馆职，多一时名士……张文潜、晁无咎俱在其间。一日，二人阅朝报，见苏子由自中书舍人除户部侍郎，无咎意以为平缓，曰：「子由此除不离核。」谓如果之黏核者。文潜遽曰：「岂不胜汝枝头干乎？」闻者皆大笑。东北有果如李，每熟不得摘，辄便槁，土人因取藏之，谓之「枝头干」，故云。《石林燕语》卷五。《尧山堂外纪》卷五十三。《宋稗类钞》卷六。</p></li>
<li><p><span id="宋轶二十三-晁补之-6"></span>
〔公〕知齐州，境有群盗，白昼掠涂人。公默得其姓名，囊槖皆审。一日因宴客，召捕吏以方路授之。酒行未终，悉擒而还，一府大惊，郡为无警。《名臣碑传琬琰集》中卷三十四。</p></li>
<li><p><span id="宋轶二十三-晁补之-7"></span>
曾子固熙宁间守济州，作北渚亭，盖取杜陵《宴历下亭》诗「东藩驻皂盖，北渚陵清河」之句。至元祐间，晁无咎补之继来为守，则亭已颓毁久矣。补之因重作亭，且为之记。记成，疑其步骤开阖类子固拟《岘台记》，于是易而为赋，且自序云：「或请为记，答曰：『赋，可也。』」盖寓述作之初意云。《齐东野语》卷五。</p></li>
<li><p><span id="宋轶二十三-晁补之-8"></span>
〔公〕除知河中府，郡当大河，扼三门，有浮梁，久且坏。公视事，亟欲营缮，有司难之。公乃预为鸠材，既集，则为规画，一日而成。城中欢呼，民为画像立祠。《名臣碑传琬琰集》中集卷三十四。</p></li>
<li><p><span id="宋轶二十三-晁补之-9"></span>
晁无咎闲居济州金乡，葺东皋归去来园，楼观堂亭，位置极萧洒，尽用陶语名之，自画为大图，书记其上，书尤妙。始，无咎请开封解，蔡儋州以魁送，又叶梦得舅也，故比诸人独获安便。尝以长短句曰《摸鱼儿》者寄蔡，蔡赏叹，每自歌。其群从之道语余：「梦无咎监泗州税，何祥也？」已而吏部调知达州，张无尽改泗洲，言者论罢，令赴通州。无咎不乐，舣舟收税亭下，以疾不起，而蔡梦果有数乎？《西塘集耆旧续闻》卷三。</p></li>
<li><p><span id="宋轶二十三-晁补之-10"></span>
〔晁补之〕起知泗州，不累月，下世。有自画山水留春堂大屏，上题云：「胸中正可吞云梦，琖底何妨对圣贤。有意清秋入衡霍，为君无尽写江天。」《画继》卷三。</p></li>
<li><p><span id="宋轶二十三-晁补之-11"></span>
王直方立之父名棫，家多侍儿，而小鬟素儿尤妍丽。王尝以腊梅花送晁无咎，无咎以诗五绝谢之，有云：「芳菲意浅姿容淡，忆得素儿如此梅。」《墨庄漫录》卷九。《宋诗纪事》卷二十八。</p></li>
<li><p><span id="宋轶二十三-晁补之-12"></span>
晁无咎移树法：其大根不可断，虽旁出远引，亦当尽取，如其横出远近，掘地而埋之，切须带土，虽大木亦可活也，大木仍去其枝。《后山谈丛》卷六。</p></li>
</ol>
</div>
<div id="晁说之" class="section level2" number="33.49">
<h2>
<span class="header-section-number">33.49</span> 晁说之<a class="anchor" aria-label="anchor" href="#%E6%99%81%E8%AF%B4%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁说之-1"></span>
晁说之慕温公为人，自号景迂生。《涧泉日记》卷上。</p></li>
<li><p><span id="宋轶二十三-晁说之-2"></span>
晁丈以道言：「刘斯立跂初登科，以贤称。就亳州见刘贡父，所称引皆刘所未知，于是始有意读书。」以道又言：「少年读书时，尝鄙薄荫补得官，以荫补得官不是作官。后从李德操游，德操更轻贱科名，议论高远，方有意于为学矣。」《紫微诗话》。</p></li>
<li><p><span id="宋轶二十三-晁说之-3"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-221">221</a>。</p></li>
<li><p><span id="宋轶二十三-晁说之-4"></span>
崇宁间，凡元祐子弟仕宦者，并不得之都城。晁以道自洛中罢官回，遣妻儿归省庐，独留中牟驿累日，以诗寄京师姻旧。其落句云：「一时鸡犬皆霄汉，只有刘安不得仙。」此语传于时，议者美之。《风月堂诗话》卷下。参见晁咏之<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E6%99%81%E5%92%8F%E4%B9%8B-7">7</a>。</p></li>
<li><p><span id="宋轶二十三-晁说之-5"></span>
陈叔易居阳翟涧上村，号涧上丈人，无仕宦意。崇观间，朝廷召之，郡守劝驾，不得已而起。晁以道时致仕居嵩山，有诗云：「处士谁人为作牙？尽擕猨鹤到京华。从今林壑堪惆怅，六六峰前只一家。」而叔愈《过涧上丈人陈恬故居》诗云：「北山去已远，南山去已近。驱车两山间，举策聊一问。昔有隐君子，出处颇矛盾。平生勇且刚，垂老畏而慎。」皆讥之也。后靖康间，以道亦起，而女第四娘适唐氏者，颇复诮其出焉。《珊瑚钩诗话》卷一。</p></li>
<li><p><span id="宋轶二十三-晁说之-6"></span>
见陈恬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E9%99%88%E6%81%AC-2">2</a>。</p></li>
<li><p><span id="宋轶二十三-晁说之-7"></span>
晁以道后来亦附梁师成，有人以诗嘲之曰：「早赴朱张饭，随赓蔡子诗。此回休倔强，凡事且从宜。」《朱子语类》卷一百三十。《坚瓠庚集》卷一。</p></li>
<li><p><span id="宋轶二十三-晁说之-8"></span>
晁以道为明州船场，日日平旦，具衣冠焚香占一卦。一日，有士人访之，坐间小雨，以道语之曰：「某今日占卦有折足之象，然非某也，客至者当之，必验无疑，君宜戒之。」士人辞去，至港口，践滑而仆，胫几折，疗治累月乃愈。《老学庵笔记》卷一。</p></li>
<li><p><span id="宋轶二十三-晁说之-9"></span>
承平日，甚重宫观。宣和中，晁以道知成州，有请，吏部报云：「照会本官，历任已曾住宫观，不合再有陈乞。」遂致仕而归。《老学庵笔记》卷五。</p></li>
<li><p><span id="宋轶二十三-晁说之-10"></span>
渡江南来，晁詹事以道、吕舍人居仁议论文章，字字皆是中原诸老一二百年酝酿相传而得者，不可不讽味。《涧泉日记》卷下。</p></li>
<li><p><span id="宋轶二十三-晁说之-11"></span>
见李觏<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%AE%8B%E8%BD%B6%E5%8D%81%E4%BA%94-%E6%9D%8E%E8%A7%8F-4">4</a>。</p></li>
<li><p><span id="宋轶二十三-晁说之-12"></span>
晁以道参禅不就，后专为天台教，自号老法华。《东莱吕紫微师友杂志》。</p></li>
<li><p><span id="宋轶二十三-晁说之-13"></span>
〔晁〕以道，盛文肃家外甥，洪炎玉父祖母文城君亦盛氏甥，以道于玉父为尊行。一日，同会京师，玉父未及见以道，邂逅僧寺中，玉父谓以道曰：「公丈行也，前此未得一见。」以道遽折之曰：「某自是公表叔，何丈行之有？」玉父再三谢之曰：「是表叔，是表叔，但某未曾敢叙致尔。」《东莱吕紫微师友杂志》。</p></li>
<li><p><span id="宋轶二十三-晁说之-14"></span>
刘道原日记万言，终身不忘。壮舆亦能记五六千字，壮舆之子所记才三千字。晁以道戏壮舆曰：「更两世，当与我相似。」《曲洧旧闻》卷五。《何氏语林》卷二十七。《东山谈苑》卷八。</p></li>
<li><p><span id="宋轶二十三-晁说之-15"></span>
晁以道藏砚必取玉斗样，喜其受墨沈多也。每曰：「砚若无池受墨，则墨亦不必磨，笔亦不必点，惟可作枕耳。」《老学庵笔记》卷八。</p></li>
</ol>
</div>
<div id="晁咏之" class="section level2" number="33.50">
<h2>
<span class="header-section-number">33.50</span> 晁咏之<a class="anchor" aria-label="anchor" href="#%E6%99%81%E5%92%8F%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁咏之-1"></span>
晁之道，名咏之，黄鲁直字之叔予。资敏强记，览《汉书》五行俱下。对黄卷答客，笑语终日，若不经意，及掩卷论古人行事，本末始终，如与之同时者。东坡作温公神道碑，来访其从兄补之无咎于昭德第。坐未定，自言：「吾今日了此文，副本人未见也。」啜茶罢，东坡琅然举其文一徧，其间有蜀音不分明者，无咎略审其字，时之道从照壁后已听得矣。东坡去，无咎方欲举示族人，而之道已高声诵，无一字遗者。无咎初似不乐，久之，曰：「十二郎真吾家千里驹也。」《曲洧旧闻》卷三。</p></li>
<li><p><span id="宋轶二十三-晁咏之-2"></span>
晁之道与其弟季比同应举，之道独拔解。时考试官葛某眇一目，之道戏作诗云：「没兴主司逢葛八，贤弟被黜兄荐发。细思堪羡又堪嫌，一壁有眼一壁瞎。」《老学庵笔记》卷四。</p></li>
<li><p><span id="宋轶二十三-晁咏之-3"></span>
晁十二以道，自为优人过阶，语曰：「但仆元祐间诗赋登科，靖国中宏词入等，尚之唤作哥哥，补之呼为弟弟，甚人上书耶？甚人晁咏之。」闻者莫不绝倒。《鸡肋编》卷中。</p></li>
<li><p><span id="宋轶二十三-晁咏之-4"></span>
吕吉甫在北都，甚爱晁之道。之道方以元符上书谪官，吉甫不敢荐，谓曰：「君才如此，乃自陷罪籍，可惜也。」之道对曰：「咏之无他，但没著文章处耳。」其恃气不挠如此。《老学庵笔记》卷四。</p></li>
<li><p><span id="宋轶二十三-晁咏之-5"></span>
晁咏之之道，美叔子，奇士也。宏词第一人，负其才，可凌厉要途。以元符封事废，有诗曰：「元年四月朔，日食国有赦。」又有「已失青云空老去」之语。后为西京筦库。蔡元度留守稍礼之，以系籍不能荐，忽谓晁曰：「如子之才，何必上书？」之道罔措，徐曰：「只是没处顿文章。」蔡亦大笑。《西塘集耆旧续闻》卷三。</p></li>
<li><p><span id="宋轶二十三-晁咏之-6"></span>
晁咏之之道，美叔子也。为宏词魁，志大才豪，意欲俯拾青紫。元符间，言事坐党废，颇郁郁不平。为京兆幕属，有《送高怀恩赴阙》诗云：「当时鸡犬皆霄汉，自是刘郎不得仙。」家本东都，以禁不可归，有诗云：「自叹百年家凤阙，一生肠断国西门。」后骨肉沦丧，独至都城外，和陆公逊《游西池》诗云：「伤心有恨关存殁，袖手无人问姓名。」盖自伤之至也。《过庭录》。</p></li>
<li><p><span id="宋轶二十三-晁咏之-7"></span>
崇宁初，凡元祐子弟仕宦者，竝不得至都城。晁之道自洛中罢官回，遣妻儿归省故庐，独留中牟驿累日，以诗寄京师婣旧，其结句云：「一时鸡犬皆霄汉，独有刘安不得仙。」语传于时，议者美之。《曲洧旧闻》卷九。《宋诗纪事》卷三十二。参见晁说之<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%AE%8B%E8%BD%B6%E4%BA%8C%E5%8D%81%E4%B8%89-%E6%99%81%E8%AF%B4%E4%B9%8B-4">4</a>。</p></li>
<li><p><span id="宋轶二十三-晁咏之-8"></span>
晁氏世居都下昭德坊，其家以元祐党人及元符上书籍记，不许入国门者数人，之道其一也。尝于郑、洛道中，遇降羌，作诗云：「沙场尺箠致羌浑，玉陛俱承雨露恩。自笑百年家凤阙，一生肠断国西门。」方是时，士大夫失职如此，安得不兆乱乎？《老学庵笔记》卷九。《宋诗纪事》卷二十八。</p></li>
<li><p><span id="宋轶二十三-晁咏之-9"></span>
石藏用，名用之，高医也。尝言今人禀赋怯薄，故按古方用药多不能愈病；非独人也，金石草木之药亦皆比古力弱，非倍用之不能取效。故藏用以喜用热药得谤，群医至为谣言曰：「藏用檐头三斗火。」人或畏之。惟晁之道大喜其说，每见亲友蓄丹，无多寡，尽取食之，或不待告主人。主人惊骇，急告以不宜多服。之道大笑不顾，然亦不为害。此盖禀赋之偏，他人不可效也。晚乃以盛冬伏石上书丹，为石冷所逼，得阴毒伤寒而死。《老学庵笔记》卷三。</p></li>
</ol>
</div>
<div id="晁冲之" class="section level2" number="33.51">
<h2>
<span class="header-section-number">33.51</span> 晁冲之<a class="anchor" aria-label="anchor" href="#%E6%99%81%E5%86%B2%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁冲之-1"></span>
晁冲之，字 <em>叔用</em> ，初字 <em>用道</em> 。举进士，与陵阳 <em>喻汝砺</em> 为同门生。少年豪华自放，挟 轻肥 <span style="color: magenta; font-size: 80%">裘轻马肥。比喻贵显</span> ，游帝京，狎官妓李师师， 缠头<a class="footnote-ref" tabindex="0" data-toggle="popover" data-content="&lt;p&gt;古时舞者用彩锦缠头，当宾客宴集，赏舞完毕，常赠罗锦给舞者为彩，称为「缠头」。对于青楼歌妓，宾客也往往赐锦，或以财物代替。后把送给歌伎或妓女之财物称为「缠头」。&lt;/p&gt;"><sup>172</sup></a>以千万，酒船歌板，宾从 杂遝 <span style="color: magenta; font-size: 80%">zá tà。亦作“杂沓”，众多而纷乱的样子</span> ，声艳一时。<a href="%E5%AE%8B%E5%B9%B4%E5%8F%B7.html#%E5%B9%B4%E5%8F%B7-%E5%8C%97%E5%AE%8B">绍圣</a>初，党祸起， 群从 <span style="color: magenta; font-size: 80%">从，同宗堂房亲属。群从多指同宗堂兄弟</span> 多在党中，被谪逐，遂飘然栖遁于 具茨 <span style="color: magenta; font-size: 80%">山名﹐在今河南省密县</span> 之下，号具茨先生。十余年后，重过京师，忆旧游，作《无题》诗二首，为时所传。《宋诗钞·具茨集钞》。</p></li>
<li><p><span id="宋轶二十三-晁冲之-2"></span>
见李师师<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%AE%8B%E8%BD%B6%E4%BA%8C%E5%8D%81%E4%B8%83-%E6%9D%8E%E5%B8%88%E5%B8%88-2">2</a>。</p></li>
<li><p><span id="宋轶二十三-晁冲之-3"></span>
都下元宵，欢游之盛，前人或于歌词中道之。而故族大家，宗藩戚里，宴赏往来，车马骈阗，五昼夜不止。每出，必穷日，尽夜漏乃始还家，往往不及小憩，虽含酲溢疲思亦不暇寐，皆相呼理残粧，而速客者已在门矣。又妇女首饰，至此一新，髻鬓𥮾插，如蛾、蝉、蜂、蝶、雪柳、玉梅、灯毬，袅袅满头。其名件甚多，不知起于何时，而词客未能及之者。晁叔用作《上林春慢》云：「帽落宫花，衣惹御香，凤辇晚来初过。鹤过诏飞，龙衔烛戏，端门万枝灯火。满城车马，对明月、有谁闲坐。任狂游，更许傍禁街，不扃金锁。玉楼人、暗中掷果。珠帘下、笑著春衫袅娜。素蛾遶钗，轻蝉扑鬓，垂垂柳丝梅朵。夜阑饮散，但赢得、翠翘双亸。醉归来，又重向、晓窗梳裹。」此词虽非绝唱，然句句皆是实事。《续骫骳说》。</p></li>
<li><p><span id="宋轶二十三-晁冲之-4"></span>
政和间，置大晟乐府，建立长属。时晁冲之叔用作《梅》词以见蔡攸，攸持以白其父曰：「今日于乐府中得一人。」元长览之，即除大晟丞。词中云：「无情燕子，怕春寒，常失佳期。惟有南来塞雁，年年长占开时。」以为燕、雁与梅不相关而挽入，故见笔力。《独醒杂志》卷四。</p></li>
<li><p><span id="宋轶二十三-晁冲之-5"></span>
宣和末，蔡京病笃，人皆谓必死矣，独晁叔用冲之谓先君曰：「未死也。此老败坏天下至此，若使晏然死牖下，备极哀荣，岂复有天道哉！」已而果然。《家世旧闻》卷下。《昨非庵日纂》二集卷八。</p></li>
<li><p><span id="宋轶二十三-晁冲之-6"></span>
宣和中，有御史，晁氏婿也，旧有喘疾。一日，与叔用言：「自入台后，喘乃已。」叔用之妻颜夫人正色答曰：「某郎莫是不敢否？」盖其家习为正论，虽妇人亦渐渍如此。《家世旧闻》卷下。</p></li>
</ol>
</div>
<div id="晁公武" class="section level2" number="33.52">
<h2>
<span class="header-section-number">33.52</span> 晁公武<a class="anchor" aria-label="anchor" href="#%E6%99%81%E5%85%AC%E6%AD%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶二十三-晁公武-1"></span>
今蜀人谓中原人为「虏子」，东坡诗「久客厌虏馔」是也，因目北人仕蜀者为「虏官」。晁子止为三荣守，民有讼资官县尉者，曰：「县尉虏官，不通民情。」子止为穷治之，果负冤。民既得直，拜谢而去。子止笑谕之曰：「我亦虏官也，汝勿谓虏官不通民情。」闻者皆笑。《老学庵笔记》卷九。</p></li>
<li><p><span id="宋轶二十三-晁公武-2"></span>
见苏轼<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html#%E5%AE%8B%E8%BD%B6%E4%BA%8C%E5%8D%81%E4%BA%8C-%E8%8B%8F%E8%BD%BC-370">370</a>。</p></li>
</ol>
</div>
</div>

  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89"><span class="header-section-number">33</span> 宋人轶事汇编卷二十三</a></li>
<li><a class="nav-link" href="#%E8%8B%8F-%E8%BE%99"><span class="header-section-number">33.1</span> 苏　辙</a></li>
<li><a class="nav-link" href="#%E8%8B%8F-%E8%BF%88"><span class="header-section-number">33.2</span> 苏　迈</a></li>
<li><a class="nav-link" href="#%E8%8B%8F-%E8%BF%87"><span class="header-section-number">33.3</span> 苏　过</a></li>
<li><a class="nav-link" href="#%E6%96%87-%E5%90%8C"><span class="header-section-number">33.4</span> 文　同</a></li>
<li><a class="nav-link" href="#%E5%88%98%E5%AD%A3%E5%AD%99"><span class="header-section-number">33.5</span> 刘季孙</a></li>
<li><a class="nav-link" href="#%E7%8E%8B-%E5%B7%A9"><span class="header-section-number">33.6</span> 王　巩</a></li>
<li><a class="nav-link" href="#%E7%8E%8B-%E8%AF%9C"><span class="header-section-number">33.7</span> 王　诜</a></li>
<li><a class="nav-link" href="#%E9%A9%AC%E6%AD%A3%E5%8D%BF"><span class="header-section-number">33.8</span> 马正卿</a></li>
<li><a class="nav-link" href="#%E9%99%88-%E6%85%A5"><span class="header-section-number">33.9</span> 陈　慥</a></li>
<li><a class="nav-link" href="#%E9%BB%84-%E5%AF%94"><span class="header-section-number">33.10</span> 黄　寔</a></li>
<li><a class="nav-link" href="#%E5%BB%96%E6%AD%A3%E4%B8%80"><span class="header-section-number">33.11</span> 廖正一</a></li>
<li><a class="nav-link" href="#%E5%BA%9E%E5%AE%89%E5%B8%B8"><span class="header-section-number">33.12</span> 庞安常</a></li>
<li><a class="nav-link" href="#%E5%BA%9E%E5%AE%89%E6%97%B6"><span class="header-section-number">33.13</span> 庞安时</a></li>
<li><a class="nav-link" href="#%E7%8E%8B-%E7%BF%8A"><span class="header-section-number">33.14</span> 王　翊</a></li>
<li><a class="nav-link" href="#%E5%BE%90-%E7%92%B9"><span class="header-section-number">33.15</span> 徐　璹</a></li>
<li><a class="nav-link" href="#%E8%A2%81-%E6%AF%82"><span class="header-section-number">33.16</span> 袁　毂</a></li>
<li><a class="nav-link" href="#%E6%85%8E%E4%B8%9C%E7%BE%8E"><span class="header-section-number">33.17</span> 慎东美</a></li>
<li><a class="nav-link" href="#%E7%8E%8B-%E8%BF%A5"><span class="header-section-number">33.18</span> 王　迥</a></li>
<li><a class="nav-link" href="#%E9%A1%BE-%E4%B8%B4"><span class="header-section-number">33.19</span> 顾　临</a></li>
<li><a class="nav-link" href="#%E5%AD%99-%E8%B4%B2"><span class="header-section-number">33.20</span> 孙　贲</a></li>
<li><a class="nav-link" href="#%E9%92%B1-%E5%8B%B0"><span class="header-section-number">33.21</span> 钱　勰</a></li>
<li><a class="nav-link" href="#%E9%92%B1%E4%BC%AF%E8%A8%80"><span class="header-section-number">33.22</span> 钱伯言</a></li>
<li><a class="nav-link" href="#%E8%B4%BE-%E6%94%B6"><span class="header-section-number">33.23</span> 贾　收</a></li>
<li><a class="nav-link" href="#%E6%B2%88-%E5%81%95"><span class="header-section-number">33.24</span> 沈　偕</a></li>
<li><a class="nav-link" href="#%E8%B0%A2-%E6%87%8B"><span class="header-section-number">33.25</span> 谢　懋</a></li>
<li><a class="nav-link" href="#%E8%B0%A2%E4%B8%BE%E5%BB%89"><span class="header-section-number">33.26</span> 谢举廉</a></li>
<li><a class="nav-link" href="#%E7%90%B4-%E6%93%8D"><span class="header-section-number">33.27</span> 琴　操</a></li>
<li><a class="nav-link" href="#%E9%A9%AC-%E7%9B%BC"><span class="header-section-number">33.28</span> 马　盼</a></li>
<li><a class="nav-link" href="#%E8%8B%97%E4%BB%B2%E5%85%88"><span class="header-section-number">33.29</span> 苗仲先</a></li>
<li><a class="nav-link" href="#%E6%9D%8E-%E9%A2%80"><span class="header-section-number">33.30</span> 李　颀</a></li>
<li><a class="nav-link" href="#%E9%87%8A%E6%B8%85%E9%A1%BA"><span class="header-section-number">33.31</span> 释清顺</a></li>
<li><a class="nav-link" href="#%E9%87%8A%E6%80%9D%E8%81%AA"><span class="header-section-number">33.32</span> 释思聪</a></li>
<li><a class="nav-link" href="#%E9%87%8A%E9%81%93%E6%BD%9C"><span class="header-section-number">33.33</span> 释道潜</a></li>
<li><a class="nav-link" href="#%E9%87%8A%E6%B3%95%E9%A2%96"><span class="header-section-number">33.34</span> 释法颖</a></li>
<li><a class="nav-link" href="#%E9%87%8A%E7%85%A7%E5%83%A7"><span class="header-section-number">33.35</span> 释照僧</a></li>
<li><a class="nav-link" href="#%E9%87%8A%E4%BD%9B%E5%8D%B0"><span class="header-section-number">33.36</span> 释佛印</a></li>
<li><a class="nav-link" href="#%E9%87%8A%E8%BE%A9%E6%89%8D"><span class="header-section-number">33.37</span> 释辩才</a></li>
<li><a class="nav-link" href="#%E9%87%8A%E4%BB%B2%E6%AE%8A"><span class="header-section-number">33.38</span> 释仲殊</a></li>
<li><a class="nav-link" href="#%E9%87%8A%E5%8F%AF%E9%81%B5"><span class="header-section-number">33.39</span> 释可遵</a></li>
<li><a class="nav-link" href="#%E9%87%8A%E7%BB%B4%E7%90%B3"><span class="header-section-number">33.40</span> 释维琳</a></li>
<li><a class="nav-link" href="#%E9%87%8A%E6%A5%9A%E6%98%8E"><span class="header-section-number">33.41</span> 释楚明</a></li>
<li><a class="nav-link" href="#%E4%BD%95%E5%AE%97%E4%B8%80"><span class="header-section-number">33.42</span> 何宗一</a></li>
<li><a class="nav-link" href="#%E6%99%81%E7%AB%AF%E5%BD%A6"><span class="header-section-number">33.43</span> 晁端彦</a></li>
<li><a class="nav-link" href="#%E6%99%81%E7%AB%AF%E7%A4%BC"><span class="header-section-number">33.44</span> 晁端礼</a></li>
<li><a class="nav-link" href="#%E6%99%81%E7%AB%AF%E4%BB%81"><span class="header-section-number">33.45</span> 晁端仁</a></li>
<li><a class="nav-link" href="#%E6%99%81%E7%AB%AF%E7%A6%80"><span class="header-section-number">33.46</span> 晁端禀</a></li>
<li><a class="nav-link" href="#%E6%99%81%E7%AB%AF%E5%8F%8B"><span class="header-section-number">33.47</span> 晁端友</a></li>
<li><a class="nav-link" href="#%E6%99%81%E8%A1%A5%E4%B9%8B"><span class="header-section-number">33.48</span> 晁补之</a></li>
<li><a class="nav-link" href="#%E6%99%81%E8%AF%B4%E4%B9%8B"><span class="header-section-number">33.49</span> 晁说之</a></li>
<li><a class="nav-link" href="#%E6%99%81%E5%92%8F%E4%B9%8B"><span class="header-section-number">33.50</span> 晁咏之</a></li>
<li><a class="nav-link" href="#%E6%99%81%E5%86%B2%E4%B9%8B"><span class="header-section-number">33.51</span> 晁冲之</a></li>
<li><a class="nav-link" href="#%E6%99%81%E5%85%AC%E6%AD%A6"><span class="header-section-number">33.52</span> 晁公武</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-05.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
