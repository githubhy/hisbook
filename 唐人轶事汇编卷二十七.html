<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>78 唐人轶事汇编卷二十七 | 历史上的一些人</title>
<meta name="author" content="林峰">
<meta name="description" content="78.1 郑　畋 ...">
<meta name="generator" content="bookdown 0.26 with bs4_book()">
<meta property="og:title" content="78 唐人轶事汇编卷二十七 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="78.1 郑　畋 ...">
<meta name="twitter:card" content="summary">
<meta name="twitter:title" content="78 唐人轶事汇编卷二十七 | 历史上的一些人">
<meta name="twitter:description" content="78.1 郑　畋 ...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷二十七" class="section level1" number="78">
<h1>
<span class="header-section-number">78</span> 唐人轶事汇编卷二十七<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83"><i class="fas fa-link"></i></a>
</h1>
<div id="郑-畋" class="section level2" number="78.1">
<h2>
<span class="header-section-number">78.1</span> 郑　畋<a class="anchor" aria-label="anchor" href="#%E9%83%91-%E7%95%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-郑畋-1"></span>
郑文公畋，字台文。父亚，曾任桂管观察使。畋生于桂州，小字桂儿。时西门思恭为监军，有诏征赴阙，亚饯于北郊，自以衰年，因以畋托之曰：「他日愿以桂儿为念，九泉之下，不敢忘之。」言讫，泫然流涕，思恭志之。及为神策军中尉，亚已卒，思恭使人召畋，馆之于第，年未及冠，甚爱之，如甥姪，因选师友教导之。畋后官至将相。黄巢之入长安，西门思恭逃难于终南山，畋以家财厚募有勇者，访而获之，以归岐下，温凊侍膳，有如父焉。思恭终于畋所，畋葬于凤翔西冈，松柏皆手植之。未几，畋亦卒，葬近西门之坟。百官皆造二陇以吊之，无不堕泪，咸伏其义也。《北梦琐言》一三。又《广记》一六八引。《玉泉子》。</p></li>
<li><p><span id="唐轶二十七-郑畋-2"></span>
见刘瞻<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%94%90%E8%BD%B6%E4%BA%8C%E5%8D%81%E4%BA%94-%E5%88%98%E7%9E%BB-5">5</a>。</p></li>
<li><p><span id="唐轶二十七-郑畋-3"></span>
郑畋为学士，忽闻跸声，亟出迎拜，帝已升玉堂，取案上叠纸书云：「同中书门下平章事。」畋拜谢，帝笑曰：「朕戏耳。」畋曰：「唐叔剪桐，周公以天子亡戏言，况陛下宸翰，焉可为戏！」帝乃不得已，遂相之。畋自承旨贬梧州，僖宗立，召常侍，拜相，与此说异。《纪异录》（《类说》一二）。</p></li>
<li><p><span id="唐轶二十七-郑畋-4"></span>
郑文公畋与卢相携亲表也，阀阅相齐，词学相均，同在中书。因公事不叶，挥霍间言语相挤诟，不觉砚瓦翻泼。谓宰相鬭击，亦不然也。竟以此出官矣。《北梦琐言》六。又《广记》二六一引。</p></li>
<li><p><span id="唐轶二十七-郑畋-5"></span>
郑相畋与卢相携外兄弟，同在中书。后因议政喧竞，扑碎砚。王侍中铎笑之曰：「不意中书有瓦解之事！」《唐语林》七。</p></li>
<li><p><span id="唐轶二十七-郑畋-6"></span>
见李德裕<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E6%9D%8E%E5%BE%B7%E8%A3%95-24">24</a>。</p></li>
<li><p><span id="唐轶二十七-郑畋-7"></span>
巢寇攻陷宫阙，近京藩镇悉无兵备。初王仙芝败衄，黄寇引余党南走交广，朝廷以高骈令公统帅诸道兵师，于江湖中据要路。议者以为高令公奕世名将，可以坐制凶渠。及贼徒拥众北来，浮舟遂逼淮甸，于天长县广布营塞驻泊。高令公既不出军，但闭关自保而已。贼锋因此弥锐，长驱遂涉淮北。时齐相公领青州，覩蜂蚁强众，亦不敢进，卷旆遄征，或于中路迟留。藩屏既无捍御，庙堂复失机谋，盗逼九衢乃未知觉，岂不异哉！时李相镇蒲津，郑相国镇岐下，既闻车马播迁，俱有勤王之念。郑相国率宾僚将校共巡城垒，雉堞池隍悉皆毁塞，计其修筑之功，万旅月余未竟，而贼锋方盛，立虞奔轶。明晨复召从事大将，坐于内厅，询以谋计。咸以巨盗方炽，未可枝梧，众议且欲从权，俟兵集乃图收复。相国曰：「诸君劝某臣贼乎？」于是歘然而倒。左右扶之不及，为地甃所伤，而首皆破。洎日午达于明旦，口喑尚未能语。是时关辅征镇咸已归款，唯凤翔信耗不通。贼议兴师致讨，有奔来者具述其事，于是监军与僚佐代为表章，使两骑驰至京国。贼徒览之大喜，遣王怀顺将百余人厚赍彩缯金玉，以申慰劳之意。既而开筵以待怀顺，宴席施设，侔于曩日。列坐行觞，将陈饮馔，乐工才合管弦，文武军吏及声妓一时恸哭，监军、从事雪涕止之，良久方定。怀顺与来者皆骇愕相眄，就食乃问其由。时吏部孙侍郎亦在幕中，对曰：「相国自镇此方，恩及万物，听政之暇时命音乐与将吏交欢，遽及风疹所侵，今辰不赴兹会，众闻丝竹声，不觉悲泣耳。」是日合城老幼咸共凄伤。相国闻之曰：「我知亿兆人民之心未厌唐德，贼势虽甚，窃据宫阙，灭亡当在旦夕。」于是密飞羽檄告于邻道会兵。旬朔间，邠、泾、洋、陇及沿边藩镇俱以锐师来集，既而神策守镇军士闻风亦至麾下。一旦，贼中遣千余人大索粮糗，于时烽候已严，侦逻殊密，云旗霜刃，森罗于百里之内，贼入界大惊，俱就擒戮。有后殿者，奔以状告，凶党无不夺魄。陷京黔庶，亦思奋勇。初，有走还京中者云：「凤翔郑相公已叛黄王，兵士甚众。」巢闻之殊不介意，言：「我行却半天下，所至无不收克，直至高令公犹不敢出军敌我，郑相国拟作何计？」唯赵、张、王、潘闻之，已为奔轶之备也。俄而蒲关、晋、绛、并、汾、泽潞及河北三镇并举雄师，翕然响附。相国仗节训兵，援旗誓众，摧锋督战，累剉凶渠，首运奇谋，终摧巨孽。其后请朝，庸蜀复秉化权。匡国济时，终始一致，文经武纬，何谢古人！诗云：「维岳降神，生甫及申。维申及甫，维周之翰。」相国有焉。《剧谈录》下。</p></li>
<li><p><span id="唐轶二十七-郑畋-8"></span>
马嵬佛寺，杨贵妃缢所。迩后才士文人经过，赋咏以导幽怨者不可胜纪，莫不以翠翘香钿委于尘土，红凄碧怨，令人伤悲，虽调苦词清，而无逃此意。独丞相荥阳公畋为凤翔从事日，题诗曰：「肃宗回马杨妃死，云雨虽亡日月新。终是圣明天子事，景阳宫井又何人。」后人观者以为真辅相之句。《阙史》上。又《广记》一九九引。</p></li>
</ol>
</div>
<div id="卢-携" class="section level2" number="78.2">
<h2>
<span class="header-section-number">78.2</span> 卢　携<a class="anchor" aria-label="anchor" href="#%E5%8D%A2-%E6%90%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-卢携-1"></span>
见韦岫<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%94%90%E8%BD%B6%E4%BA%8C%E5%8D%81%E4%BA%94-%E9%9F%A6%E5%B2%AB-1">1</a>。</p></li>
<li><p><span id="唐轶二十七-卢携-2"></span>
故相卢携为监察日，中丞归仁绍初上日，传语携曰：「昔自浙东推事回，鞴袋中何得有绫四十匹？请出台。」后携官除洛阳县令，寻改郑州刺史。以谏议征入，至京，除兵部侍郎，入相。自洛阳入相一百日，数日，问：「何不见归侍郎？」或对云：「自相公大拜请假。」携即除仁绍兵部尚书，人情大洽也。《闻奇录》（《广记》一七七）。《玉泉子》。</p></li>
<li><p><span id="唐轶二十七-卢携-3"></span>
丞相范阳公携，清苦律身，剸断无滞，代天理物，必先鹑衣觳食，遐陬远裔，以是四方之誉翕然归之。干符丁酉岁，因与同列廷诤机务，词气相高，朝廷两解之，偕授宾翼储闱，分秩洛汭。河朔三镇屡贡表词，且以弃瑕擢用为请。先是，常山帅王景崇者，年十有八袭继父位，朝廷常姑息之。时每律琯三周，则各隆品爵，仍与幽、魏并制。幽、魏继有更变，景崇时独得军情，以是爵位相悬，镇至剧品。景崇时已检校太尉、兼中书令、常山郡王，食邑五千户，实食袭三百户，穷极勋赏，无以加焉。而幽、魏官秩尚卑，以镇州故，未行册命。常山揣朝廷方用恩泽、怀抚方伯，青徐之野尚聚萑蒲，饷挽方繁，兵力且困，乃上表，其畧曰：「臣当道与卢龙、魏博往列，三载考绩，咸蒙宠荣。今者以臣官位稍崇，而两镇久稽成命。臣弟冀州刺史、检校工部尚书景儒，自委郡符，亟闻美政，诚惭内举，堪委外藩。请回臣官，荣授景儒一镇。」意图易定。……圣上为之旰食。乃诏范阳公以兵部尚书入觐，到京旬日，拜特进、门下侍郎、兼户部尚书平章事。三镇有表，贺宰辅得其人。时公以步蹇，未任衙谢，上因命中书官就宅问计，对曰：「臣待罪台司，五环星岁，前后三镇以甘言佞臣，美贶饵臣，臣皆拒而不纳。或所论奏不违程式者，翌日允之，仍召奉使小将显皇恩，且诫曰：『事出此口，言归彼耳，可否面定，不自外来，无为贿妄于其间也。前日驿书已告尔帅矣，宜以覆族为虑。』以是知臣一心事主，必合信臣。臣请与书，谕以是非祸福之源，君臣父子之道。」立进书草。卢公才辨词藻，尤工于指谕事理，上览书色动，命中使送春服象只者赍往。及回表云：「冀州刺史景儒，自聆擢用，黎庶偃辕，令望加官，勤留当道。」且言：「臣滥分茅土，曾乏内劳，位冠三台，官崇一品，方思让爵，不敢贪荣。幽魏加官，请循往例。」上大悦。《阙史》下。</p></li>
<li><p><span id="唐轶二十七-卢携-4"></span>
卢公携入相三日，堂判：福建观察使播等九人，上官之时，众词疑惑；王回、崔程、郎幼复等三人，到任之后，政事乖张，并勒停见任。天下为之岌嶪。黄巢势盛，遣使乞郓州节度使，勅下许之。携谓妖乱之徒，若许则侥幸得志。及潼关不守，銮驾将西幸，为小黄门数十人诣宅拥门诟责之，遂寘堇而毙。黄巢既入京，斲其棺焉。《金华子》下。</p></li>
<li><p><span id="唐轶二十七-卢携-5"></span>
见郑畋<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E9%83%91%E7%95%8B-4">4</a>。</p></li>
<li><p><span id="唐轶二十七-卢携-6"></span>
卢隐、李峭皆滑帅王铎之门生，前后黜辱者数矣。隐、峭，物议以为袵席不修。隐以从兄携为相，特除右司员郎，右丞崔沆不听。隐上省，仍即见携于私第。携未知之，欣然而出。沆曰：「员外前日入省，时议未息，今复除紏司员外，省中固不敢辞，他曹惟相公命。」携大怒，驰入曰：「舍弟极屈，即当上陈。」既上，沆乃求假。携即时替沆官，沆谓人曰：「吾见丞郎出省郎，未见省郎出丞郎。」隐初自太常博士除水部员外，为右丞李景温（揖）〔抑〕焉，迨右司之命，景温之旨也。至是而遂其志矣。是时谏官亦有陈疏者。携曰：「谏官似狗一个吠辄一时有声。」《玉泉子》。又《广记》一八八引。《唐语林》七。</p></li>
<li><p><span id="唐轶二十七-卢携-7"></span>
明皇朝崇尚玄元圣主之教，故以道举入仕者岁岁有之。诏天下州府立紫极宫，度道流，为三元朝醮之会。长安重建太清宫，琢玉石为玄元皇帝真像，雕镌之丽，不类人工，列太常乐悬，服天子衮冕。次又以玉石雕成玄宗、肃宗二圣真容于殿之东室。次又琢左右丞相李林甫、陈希烈于东西序。至代宗朝，人有以为言者，曰：「陈、李二相，阴狡险诈，常欲动摇东宫，将有不利于先帝者数四。赖玄宗英明，社稷垂祐，不尔，则宗庙有缀旒之危。奈何以玉琢二臣列于清敬之地，比扁舟五湖之人铸金肖形之像也？」寻诏除去，瘗于殿阴。尔后人无知者。至广明庚子岁，丞相范阳公为太清宫使，因命葺修颓废之所。工役掘地，得玉石人，涤去泥壤，则簪裾端简，如龙之像。工人不知其所自，以状白公，公命寻究之，则林甫官衔铭于其背。丞相公忠褊直者，大以为不可，因具奏其事，且曰：「林甫险巧罪迹，不宜获保首领，请辇送京兆府击碎之。」议者以为：李林甫、陈希烈辅佐明皇，骄奢贪狠，而又益憎蓄怨，摇动储君，信是一乱臣贼子也。然《礼》经云「刑不上大夫」，而况琢石之像，且异戮尸之责。况朝服簪裾而碎于府门，君子谓是失刑政矣。遂有好事者传丞相奏章云：「臣闻见无礼于其君者，如鹰鹯之逐鸟雀也。右相李林甫等，宠异之命，冠于人臣，枭獍之心，勃于君上。像已辇送京兆府，集众击碎讫。其徒伴陈希烈，见搜擒次，候获日送府司同罪。」士大夫闻之，无不掩笑。辇碎林甫，搜寻希烈之事，则实有之。至于徒伴、擒获之语，斯又妄也。《阙史》下。</p></li>
<li><p><span id="唐轶二十七-卢携-8"></span>
见卢渥<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%8D%A2%E6%B8%A5-3">3</a>。</p></li>
<li><p><span id="唐轶二十七-卢携-9"></span>
见王凝<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%94%90%E8%BD%B6%E4%BA%8C%E5%8D%81%E4%BA%94-%E7%8E%8B%E5%87%9D-2">2</a>。</p></li>
<li><p><span id="唐轶二十七-卢携-10"></span>
卢携梦人赠句曰：「若问登庸日，庭椿不染风。」初不解其言。后数年，携拜相，庭下古椿一株，虽狂风骤雨，不湿不摇。《凤池编》（《云仙杂记》五）。</p></li>
</ol>
</div>
<div id="王-铎" class="section level2" number="78.3">
<h2>
<span class="header-section-number">78.3</span> 王　铎<a class="anchor" aria-label="anchor" href="#%E7%8E%8B-%E9%93%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-王铎-1"></span>
故相晋国公王铎为丞郎，时李𧏖判度支，每年江淮运米至京，水陆脚钱，斗计七百，京国米价，每斗四十，议欲令江淮不运米，但每斗纳钱七百。铎曰：「非计也，若于京国籴米，必耗京国之食；若运米实关中，自江淮至京，兼济无限贫民也。」时籴米之制业已行，竟无敢沮其议者。都下官籴，米果大贵，未经旬而度支请罢，以民无至者故也。于是识者乃服铎之察事矣。铎卒以此大用。《闻奇录》（《广记》四九九）。《玉泉子》。</p></li>
<li><p><span id="唐轶二十七-王铎-2"></span>
见李𧏖4。</p></li>
<li><p><span id="唐轶二十七-王铎-3"></span>
见郑畋<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E9%83%91%E7%95%8B-5">5</a>。</p></li>
<li><p><span id="唐轶二十七-王铎-4"></span>
唐王中令铎，重德名家，位望崇显，率由文雅，然非定乱之才。镇渚宫为都统，以御黄巢。寇兵渐近，先是赴镇以姬妾自随，其内未行，本以妬忌，忽报夫人离京在道，中令谓从事曰：「黄巢渐以南来，夫人又自北至，旦夕情味，何以安处？」幕寮戏曰：「不如降黄巢。」公亦大笑之。洎荆州失守，复把潼关，黄巢差人传语云：「令公儒生，非是我敌，请自退避，无辱锋刃。」于是弃关。随僖皇播迁于蜀，再授都统，收复京都，大勋不成，竟罹非命。时议曰：「黄巢过江，高太尉不能拒捍，岂王中令儒懦所能应变乎？」落都统后有诗，其要云：「勅一作黜。诏已闻来阙下，檄书犹未遍军前。」亦志在其中也。黄巢起广州，自号义军百万都统，上表先陈犯阙之意，其词云：「傥便归降，必有升奖。」朝廷耻笑。《北梦琐言》三。又《广记》二五二引。《唐诗纪事》六五。</p></li>
<li><p><span id="唐轶二十七-王铎-5"></span>
王铎初镇荆南，黄巢入寇，望风而遁。他日将兵捍潼关，黄巢令人传语云：「相公儒生，旦非我敌，无污我锋刃，自取败亡也。」后到成都行朝，拜诸道都统。高骈上表，目之为败军之将，正谓是也。谏议大夫郑宝一作宾。曾献书以规，其旨云：「未知令公以何人为牙爪，何士参帷幄？当今大盗移国，群雄奋戈，幕下非旧族子弟、白面郎君雍容谈笑之秋也。」尔后罢军权，镇滑台，竟有贝州之祸。《北梦琐言》一四。</p></li>
<li><p><span id="唐轶二十七-王铎-6"></span>
唐巢寇将乱中原，汴中有妖僧功德山，远近桑门皆归之，至于士庶，无不降附者。能于纸上画神寇，放入人家，令作祸祟，幻惑居人，通宵继昼，不能安寝。或致人疾苦，及命功德山赠金作法，则患立除之。又画纸作甲兵，夜夜于街坊嘶鸣，腾践城郭，天明即无所见。又多画其犬，焚祝之，夜则鸣吠，相咬啮于街衢，居人不得安眠，命而赠之，即悄无影响。人既异其术，趍术者愈众。又滑州亦有一僧，颇善妖术，与功德山无异。公私颇患之。时中书令王铎镇滑台，遂下令曰：「南燕地分有灾，宜善禳之。」遂自公衙至于诸军营，开启道场，延僧数千人。僧数不足，遂牒汴州，请功德山一行徒众悉赴之，遂以幡花螺钹迎至衞。赴道场之夕，分选近上名德，入于公衙，其余并令散赴诸营礼忏。洎入营，悉键门而坑之，方袍而死者数千人。衙中只留功德山已下酋长，讯之，并是巢贼之党，将欲自二州相应而起。咸命诛之。《王氏见闻》（《广记》二八七）。</p></li>
<li><p><span id="唐轶二十七-王铎-7"></span>
见李琪<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%94%90%E8%BD%B6%E4%B8%89%E5%8D%81%E4%BA%8C-%E6%9D%8E%E7%90%AA-1">1</a>。</p></li>
<li><p><span id="唐轶二十七-王铎-8"></span>
王中令铎落都统，除滑州节度使，寻罢镇。以河北安静，于杨全玫有旧，避地浮阳，与其都统幕客十来人从行，皆朝中士子。及过魏，乐彦祯礼之甚至。铎之行李甚侈，从客侍姬有辇下升平之故态。彦祯有子曰从训，素无赖，爱其车马姬妾，以问其父之幕客李山甫，山甫以咸通中数举不第，尤私愤于中朝贵达，因劝从训图之。俟铎至甘陵，以轻骑数百，尽掠其槖装姬仆而还，铎与宾客皆遇害。及奏朝廷云：「得贝州报，某日杀却一人，姓王名令公。」其凶诞也如此。彦祯父子寻为乱军所杀，得非瑯琊公诉于上帝乎！《北梦琐言》一三。又《广记》二六四引。</p></li>
<li><p><span id="唐轶二十七-王铎-9"></span>
王铎既解诸道都统，乞归河北养疾，肩舆就路，妓女数百人拥从前后，观者骇目。道出镇州，主帅迎接甚谨。初，铎之入朝也，李山甫方为镇州从事，劝主帅劫取之，王氏遂亡其族。《贾氏谭录》。</p></li>
</ol>
</div>
<div id="王-镣" class="section level2" number="78.4">
<h2>
<span class="header-section-number">78.4</span> 王　镣<a class="anchor" aria-label="anchor" href="#%E7%8E%8B-%E9%95%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-王镣-1"></span>
王镣富有才情，数举未捷。门生卢肇等公荐于春官云：「同盟不嗣，贤者受讥。相子负薪，优臣致诮。」乃旌镣嘉句曰：「击石易得火，扣人难动心。今日朱门者，曾恨朱门深。」声闻蔼然，果擢上第。《抒情诗》（《广记》二○二）。《唐诗纪事》六六。</li>
</ol>
</div>
<div id="崔彦昭" class="section level2" number="78.5">
<h2>
<span class="header-section-number">78.5</span> 崔彦昭<a class="anchor" aria-label="anchor" href="#%E5%B4%94%E5%BD%A6%E6%98%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-崔彦昭-1"></span>
咸通中，辅相崔彦昭、兵部侍郎王凝乃外表兄弟也。凝大中元年进士及第，来年彦昭犹下第，因访凝。凝衩衣见之，崔甚恚。凝又戏之曰：「君却好应明年经举也。」彦昭忿怒而出，三年乃登第。懿皇朝，多自夏官侍郎判盐铁即秉钧轴。一旦凝拜是官，决意入相，彦昭陷之。后数月之间，盐铁中有隳坏，凝朝职，朝廷以彦昭为之，半载而入相。彦昭母乃命多制鞋履，谓侍婢曰：「王氏妹必与王侍郎同窜逐，吾要伴小妹同行也。」彦昭闻之，泣拜其母，谢曰：「必无此事。」王凝竟免其责也。《中朝故事》。</li>
</ol>
</div>
<div id="郑从谠" class="section level2" number="78.6">
<h2>
<span class="header-section-number">78.6</span> 郑从谠<a class="anchor" aria-label="anchor" href="#%E9%83%91%E4%BB%8E%E8%B0%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-郑从谠-1"></span>
光德相国崇望举进士，因朔望起居郑太师从谠，阍者已呈刺，适遇裴侍郎后至，先入从容，公乃命屈刘秀才以入。相国以主司在前，不敢升进坐隅，拜于副阶之上，郑公乃降而揖焉。亟乃趋出，郑公伫立于阶所目之，候其掩映门屏，方回步，言曰：「大好及第举人。」裴公亦赞叹。明年列于门生矣。《金华子》下。《唐语林》三。</li>
</ol>
</div>
<div id="崔-沆" class="section level2" number="78.7">
<h2>
<span class="header-section-number">78.7</span> 崔　沆<a class="anchor" aria-label="anchor" href="#%E5%B4%94-%E6%B2%86"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-崔沆-1"></span>
崔沆及第年为主罚录事。同年卢彖俯近关宴，坚请假往洛下拜庆，既而淹缓久之。及同年宴于曲江亭子，彖以雕幰载妓，微服亸鞚，纵观于侧，遂为团司所发。沆判之，略曰：「深搀席帽，密映毡车。紫陌寻春，便隔同年之面；青云得路，可知异日之心。」《唐摭言》三。又《广记》一八二引。《唐语林》七略有不同。</p></li>
<li><p><span id="唐轶二十七-崔沆-2"></span>
见郑隐<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%94%90%E8%BD%B6%E4%BA%8C%E5%8D%81%E5%85%AB-%E9%83%91%E9%9A%90-1">1</a>。</p></li>
<li><p><span id="唐轶二十七-崔沆-3"></span>
见孟棨<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%94%90%E8%BD%B6%E4%BA%8C%E5%8D%81%E5%85%AB-%E5%AD%9F%E6%A3%A8-1">1</a>。</p></li>
<li><p><span id="唐轶二十七-崔沆-4"></span>
崔相沆知贡举，得崔瀣。时牓中同姓，瀣最为沆知。谭者称：「座主门生，沆瀣一气。」《唐语林》七。《南部新书》戊。</p></li>
<li><p><span id="唐轶二十七-崔沆-5"></span>
见卢携<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%8D%A2%E6%90%BA-6">6</a>。</p></li>
<li><p><span id="唐轶二十七-崔沆-6"></span>
干符六年夏五月，巢寇自广陵将及襄汉，朝廷以王铎令公为南面都统。崔相国、豆卢相国同日策拜，宣麻之际，殿庭雾气四塞。及政事堂立班贺，有雹大如鸡卵，时五月二十三日。识者以为钧轴不祥之兆。明年大寇攻陷京师，二相俱及于难。其天意乎，非人事也。《剧谈录》下。</p></li>
<li><p><span id="唐轶二十七-崔沆-7"></span>
干符中，有宰相自中书还第，使人以布囊盛钱数千，沿路以施匄者。于是贫乏相率罗路隅，所分既微，渐不能普，台铉行李无复威仪。时有朝士，投牋谏之。其略云：「方今兵寇互兴，民力凋弊，所望明公弼成大化，弥纶纪纲，举贤任能，以光庶事，俾万物各得其理，百姓日用不知。损不急之官，杜私门之请。如此则刑清俗富，天下自无穷人。不宜专政庙堂，方行小惠。昔子产以己车济人于溱淆，君子谓不知为政，不如以时修桥梁。惟明公察焉。」执政者览书慙怒。俄而巢寇陷京，遂及于难。《剧谈录》下。　案：宰相当指崔沆或豆卢瑑。</p></li>
<li><p><span id="唐轶二十七-崔沆-8"></span>
江淮客刘圆，尝谒江州刺史崔沆，称「前拾遗」。沆引坐徐劝曰：「谏官不可自称，司直评事可矣。」须臾他客至，圆抑扬曰：「大理评事刘圆。」沆甚奇之。《国史补》中。《唐语林》四。</p></li>
</ol>
</div>
<div id="崔-沂" class="section level2" number="78.8">
<h2>
<span class="header-section-number">78.8</span> 崔　沂<a class="anchor" aria-label="anchor" href="#%E5%B4%94-%E6%B2%82"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-崔沂-1"></span>
见姚洎<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%94%90%E8%BD%B6%E4%BA%8C%E5%8D%81%E4%B9%9D-%E5%A7%9A%E6%B4%8E-3">3</a>。</li>
</ol>
</div>
<div id="豆卢瑑" class="section level2" number="78.9">
<h2>
<span class="header-section-number">78.9</span> 豆卢瑑<a class="anchor" aria-label="anchor" href="#%E8%B1%86%E5%8D%A2%E7%91%91"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-豆卢瑑-1"></span>
唐咸通中，举子侯泳有声采，亦士流也，而阙于恭慎。豆卢瑑罢相守仆射，乘间诣僧院，放仆乘他适，而于僧宇独坐，皤然一叟也。泳自外入门，殊不顾揖，傲岸据榻。谓叟曰：「大参长史乎？」叟曰：「非也。」又问曰：「令录乎？」亦曰：「非也。」「远州刺史乎？」亦曰：「稍高。」又曰：「少卿监乎？」答曰：「更向上。」侯生矍然不安处，疑是丞郎，怱原本作忽。据商本校改。遽而出。至门，见仆御肩舆旋至，方知是豆卢公也。归去后，自咎悚惕。贡一长牋首过，赖先曾有卷及门，揆路通入，泳乃自陈乖疏。公亦逊谢，恕其不相识也。留而命酒，凡劝十盂，乃小惩也。仍云：「虽不奉讶，然凡事更宜在意。」侯生仍惭灼无以自容。先是豆卢家昆弟饮清酒而已，侯氏盛馔而饮。此日每饮一杯，回首摘席经咀之，几不济，所谓雅责也。《北梦琐言》八。</p></li>
<li><p><span id="唐轶二十七-豆卢瑑-2"></span>
见崔沆<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%B4%94%E6%B2%86-6">6</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%B4%94%E6%B2%86-7">7</a>。</p></li>
<li><p><span id="唐轶二十七-豆卢瑑-3"></span>
见崔沆<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%B4%94%E6%B2%86-6">6</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%B4%94%E6%B2%86-7">7</a>。</p></li>
</ol>
</div>
<div id="王-徽" class="section level2" number="78.10">
<h2>
<span class="header-section-number">78.10</span> 王　徽<a class="anchor" aria-label="anchor" href="#%E7%8E%8B-%E5%BE%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-王徽-1"></span>
王徽为相只一日。中和五年二月，除昭义节制，徽上表乞免。词曰：「六年内署，虽叨捧日之荣；一日台司，未展致君之恳。」《南部新书》乙。</p></li>
<li><p><span id="唐轶二十七-王徽-2"></span>
见周岌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%91%A8%E5%B2%8C-1">1</a>。</p></li>
</ol>
</div>
<div id="萧-遘" class="section level2" number="78.11">
<h2>
<span class="header-section-number">78.11</span> 萧　遘<a class="anchor" aria-label="anchor" href="#%E8%90%A7-%E9%81%98"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-萧遘-1"></span>
见赵光远<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%94%90%E8%BD%B6%E4%BA%8C%E5%8D%81%E5%85%AB-%E8%B5%B5%E5%85%89%E8%BF%9C-2">2</a>。</p></li>
<li><p><span id="唐轶二十七-萧遘-2"></span>
唐僖宗再幸梁洋，朱玫立襄王，宰相萧遘、裴澈、郑匡图等同奉之。洎破伪主，而僖皇反正，裴、郑等皆罹大辟。始具兵衞四围，矛槊森然。裴相犹戏曰：「天子之墙数仞也。」萧遘相就河中赐毒，握之在手，自以主上旧恩，希贬降。久而毒烂其手，竟饮之而终。《北梦琐言》六。</p></li>
<li><p><span id="唐轶二十七-萧遘-3"></span>
遘之字画，虽罕传于世，观其《景公》、《幽公》二帖笔迹，有廊庙之气，而足规矩学者，未易到也。今御府所藏二。《宣和书谱》四。</p></li>
</ol>
</div>
<div id="韦昭度" class="section level2" number="78.12">
<h2>
<span class="header-section-number">78.12</span> 韦昭度<a class="anchor" aria-label="anchor" href="#%E9%9F%A6%E6%98%AD%E5%BA%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-韦昭度-1"></span>
韦令公昭度少贫窭，常依左街僧录浄光大师，随僧斋粥。浄光有人伦之鉴，常器重之。《唐摭言》七。又《广记》一七○引。</p></li>
<li><p><span id="唐轶二十七-韦昭度-2"></span>
见李蔚<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%94%90%E8%BD%B6%E4%BA%8C%E5%8D%81%E4%BA%94-%E6%9D%8E%E8%94%9A-2">2</a>。</p></li>
<li><p><span id="唐轶二十七-韦昭度-3"></span>
唐太尉韦公昭度，旧族名人，位非忝窃。而沙门僧澈承恩，为人潜结中禁，京兆与一二时相，皆因之大拜。悟达国师知玄，乃澈之师也，尝鄙之。诸相在西川行在，每谒悟达，皆申跪礼。国师揖之，请于僧澈处吃茶。后掌武伐成都，田军容致檄书曰：「伏以太尉相国，顷因和尚，方始登庸。在中书则开铺卖官，居翰林则借人把笔。」盖谓此也。《北梦琐言》六。《唐语林》七。</p></li>
<li><p><span id="唐轶二十七-韦昭度-4"></span>
唐陈敬瑄据成都府拒命，韦太尉昭度充招讨使，率东川兵以伐之。王蜀先主时为草贼，剽掠诸县，乃拥手下兵投掌武，署为衙内指挥使，资其爪牙也，因奏请割西川数州，就临邛建节以授之。蜀主卑谦多智，事韦公甚谨。掌武量其事势，终不能驾御，况军旅之事，又非所长。每欲攻城，请戎服临阵，虑矢石所及，不敢近前。掌武曰：「军人安敢无礼！」东川都显有唐吃人者，呼而戒之曰：「人肉何如猪羊？」乃赐一缗，俾充肉价。他皆倣此。重围二年，蜀域已困，不日将下。一旦门外諠哗，以军粮阙乏，兵士擒曳掌武亲吏骆别驾名志者，脔而噉之。由是惧罹其祸，遽托疾，以西川牌印付蜀主而归朝。虽曰不武，斯亦用智自免也。《北梦琐言》五。</p></li>
<li><p><span id="唐轶二十七-韦昭度-5"></span>
中书令韦昭度方秉机衡，中外趋附者千万，忽有老僧来谒。昭度方在道院独坐，覩其僧，颇异之。僧曰：「令公祸将及矣。能随贫道去否？特来相迎耳。」昭度恍然失色，亦甚惧焉，白僧曰：「某当权已久，深虑祸生，甚欲远行，然略须辞别家眷。」其僧不许。昭度须请入焉，及至堂中，长幼聚哭云：「无信妄说！」拽其衣裾。移时昭度脱身趋道院，已失其僧矣。询诸阍吏，无有见者。两月间遂遇难，与表弟李磎同破家也。《中朝故事》。</p></li>
<li><p><span id="唐轶二十七-韦昭度-6"></span>
见王行瑜<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%94%90%E8%BD%B6%E4%BA%8C%E5%8D%81%E4%B9%9D-%E7%8E%8B%E8%A1%8C%E7%91%9C-1">1</a>。</p></li>
<li><p><span id="唐轶二十七-韦昭度-7"></span>
见欧阳澥<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%94%90%E8%BD%B6%E4%BA%8C%E5%8D%81%E5%85%AB-%E6%AC%A7%E9%98%B3%E6%BE%A5-2">2</a>。</p></li>
<li><p><span id="唐轶二十七-韦昭度-8"></span>
见吴融<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%94%90%E8%BD%B6%E4%B8%89%E5%8D%81-%E5%90%B4%E8%9E%8D-4">4</a>。</p></li>
</ol>
</div>
<div id="杜让能" class="section level2" number="78.13">
<h2>
<span class="header-section-number">78.13</span> 杜让能<a class="anchor" aria-label="anchor" href="#%E6%9D%9C%E8%AE%A9%E8%83%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-杜让能-1"></span>
杜让能，丞相审权之子；韦相保衡，审权之甥。保衡少不为让能所礼，保衡为相，让能久不中第。及登科，审权愤其沈厄，以一子出身奏监察御史。《唐语林》七。</p></li>
<li><p><span id="唐轶二十七-杜让能-2"></span>
凤翔李茂贞跋扈至甚，昭宗谓宰相杜让能曰：「《春秋》之义，叛而必诛，安有甸服之间，显违朝旨而悖慢如此！我若不讨，四方其谓我何？」让能奏曰：「艰难已来，行贞元故事，姑息戎臣久矣。根牢蔓炽，附之者众。一旦难骤革之，又京师去岐咫尺，人心易以危惧。设有陵犯，损威愈甚。愿陛下稍解雷霆而熟计之。」帝曰：「政刑弛紊，诏令不出都门，不欲孱孱守恬而坐。」因除宰相徐彦若镇凤翔，以茂贞为兴元尹，以嗣覃王率禁军送彦若。或茂贞迁延不受代，即以兵攻之。军旅所决，一委让能。让能恳谏不从，王师果败。或云此举乃让能报私怨也。茂贞先以长书与让能，继上表，仍拥兵至临皋驿，请诛宰相。帝遂斩枢密使李周曈以徇，乃贬让能，仍诏送至军前。茂贞具礼出迎，至驿，复表请行朝典。让能奏曰：「晁错之辜，谬及于臣。今若归罪于臣，可纾国难。」帝不得已，贬让能雷州司户参军，遣中使害于驿内。识者以让能临难无苟免，亦得其死也。后追赠太尉。其子晓，貌如削玉，有制诰之才，仕梁至宰相。凤历年，洛都有变，为乱军误害，时皆叹惜之。《北梦琐言》一四。</p></li>
<li><p><span id="唐轶二十七-杜让能-3"></span>
见崔程<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html#%E5%94%90%E8%BD%B6%E4%BA%8C%E5%8D%81%E5%85%AD-%E5%B4%94%E7%A8%8B-1">1</a>。</p></li>
</ol>
</div>
<div id="崔安潜" class="section level2" number="78.14">
<h2>
<span class="header-section-number">78.14</span> 崔安潜<a class="anchor" aria-label="anchor" href="#%E5%B4%94%E5%AE%89%E6%BD%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-崔安潜-1"></span>
唐崔安潜为西川节度使，到官不诘盗。曰：「盗非所由通容，则不能为。」乃出库钱置三市，置榜其上，曰：「告捕一盗，赏钱五百缗。侣者告捕，释其罪，赏同平人。」未几，有捕盗而至者。盗不服，曰：「汝与我同为盗十七年，赃皆平分，汝安能捕我？」安潜曰：「汝既知吾有榜，何不捕彼以来？则彼应死，汝受赏矣。汝既为所先，死复何辞？」立命给捕者钱，使盗视之，然后杀盗于市。于是诸盗与其侣互相疑，无地容足，夜不及旦，散逃出境，境内遂无一人为盗。《容斋随笔》一六。</p></li>
<li><p><span id="唐轶二十七-崔安潜-2"></span>
崔安潜镇西川，李铤为小将。广明初，驾幸西蜀，铤乃蜀帅带平章事，安潜乃具寮耳，曾趋走，人皆美之。《唐摭言》一五。</p></li>
<li><p><span id="唐轶二十七-崔安潜-3"></span>
崔安潜东洛掌选，时选人中不能显其名姓，窃顾云启事投献者，崔公不之知，大赏叹，召之与语，便注一超资县令。后有人白，崔公方悔。《卢氏杂说》（《广记》一八六）。《玉泉子》。</p></li>
<li><p><span id="唐轶二十七-崔安潜-4"></span>
唐崔侍中安潜崇奉释氏，鲜茹荤血，唯于刑辟常自躬亲，虽僧人犯罪，未尝屈法。于厅事前虑囚，必温颜恤恻以尽其情。有大辟者，俾先示以判语，赐以酒食，而付于法。镇西川三年，唯多蔬食。宴诸司，以面及蒟蒻之类染作颜色，用象豚肩、羊臑、脍炙之属，皆逼真也。时人比于梁武。而频于宅使堂前弄傀儡子，军人百姓穿宅观看，一无禁止。而中壸预政，以玷盛德，惜哉！《北梦琐言》三。《唐语林》七。</p></li>
<li><p><span id="唐轶二十七-崔安潜-5"></span>
见杨收<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%94%90%E8%BD%B6%E4%BA%8C%E5%8D%81%E4%BA%94-%E6%9D%A8%E6%94%B6-4">4</a>。</p></li>
<li><p><span id="唐轶二十七-崔安潜-6"></span>
何泽，韶阳曲江人也。父鼎，容管经略，有文称。泽干宁中随计至三峰行在。永乐崔公，即泽之同年丈人也。闻泽来举，乃以一绝振之曰：「四十九年前及第，同年唯有老夫存。今日殷勤访我子，稳将鬐鬣上龙门。」时主文与夺未分，又会相庭有所阻，时崔相公胤恃权，即永乐犹子也。因之败于垂成。后漂泊关外，梁太祖受禅，泽假广南幕职入贡，敕赐及第。《唐摭言》九。《唐诗纪事》六六。</p></li>
<li><p><span id="唐轶二十七-崔安潜-7"></span>
崔侍中安潜好看鬭牛。《北梦琐言》四。又《广记》二〇一引。《唐诗纪事》六六。</p></li>
</ol>
</div>
<div id="卢-渥" class="section level2" number="78.15">
<h2>
<span class="header-section-number">78.15</span> 卢　渥<a class="anchor" aria-label="anchor" href="#%E5%8D%A2-%E6%B8%A5"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-卢渥-1"></span>
卢渥舍人应举之岁，偶临御沟，见一红叶，命仆搴来。叶上乃有一绝句，置于巾箱，或呈于同志。及宣宗既省宫人，初下诏，许从百官司吏，独不许贡举人，后亦一任。范阳获其退宫，覩红叶而吁怨久之，曰：「当时偶题随流，不谓郎君收藏巾箧。」验其书，无不讶焉。诗曰：「水流何太急，深宫尽日闲。慇懃谢红叶，好去到人间。」《云溪友议》下。又《广记》一九八引。《诗话总龟》前集二三。《唐诗纪事》五九。　案：宫女叶上题诗，又见顾况<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E9%A1%BE%E5%86%B5-4">4</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E9%A1%BE%E5%86%B5-5">5</a>　，李茵1。</p></li>
<li><p><span id="唐轶二十七-卢渥-2"></span>
唐陕州廉使卢沆，在举场甚有时称。曾于浐水逆旅遇宣宗皇帝微行，意其贵人，敛身回避，帝揖与相见，沆乃自称「进士卢沆」，帝请诗卷袖之，乘驴而去。他日，对大臣语及卢沆，令主司擢第。沆不自安，恐僭冒之辱。宰臣问沆：「与主上有何阶缘？」沆乃具陈因由，时亦不讶，以其文章非叨忝也。沆后自廉察入朝知举，遇黄寇犯阙，不及终场。赵崇大夫戏之曰：「出腹不生养主司也。」初，卢家未尝知举，卢相携耻之，拔为主文，竟不果也。《北梦琐言》八。又《广记》一八二引。《唐诗纪事》五九。　案：《广记》、《唐诗纪事》等皆作卢渥事，是。</p></li>
<li><p><span id="唐轶二十七-卢渥-3"></span>
卢氏衣冠第一，历代未尝知举。干符中，卢携在中书，歉宗人无掌文柄，乃擢群从陕虢观察使卢渥知礼闱。是岁十二月，黄巢犯阙，僖皇播迁，举子星散。迨收复京都，裴贽连知三举，渥有羡色。赵崇大夫戏之曰：「阁下所谓出腹不生养主司也。」《北梦琐言》九。又《广记》二五一引。《唐诗纪事》五九。</p></li>
<li><p><span id="唐轶二十七-卢渥-4"></span>
卢左丞渥，冠裳之盛，近代无出其右者，伯仲四人，咸居清显。干符初，服丧纪于洛下，先终制，渥自前中书舍人拜陕郊观察使；又旬日，其弟绍自前长安县令除给事中；又旬日，弟沆自前集贤校理授左拾遗；又旬日，弟沼自前畿尉迁监察御史。鸣珂珮玉，纡朱拖紫，照耀街巷，士族荣之。及赴任陕郊，洛城自保厘尹正已下，更设祖筵，以鲜华相尚，分秩故相及朝容恶日、两邑县官、卑秩麻衣，倾都出郭，洛城为之一空。食器酒具，罗列道路，盛于清明簪洁松槚之日。填咽临都驿前后十五里，车马不绝。左辖始舍辔，居首筵，则为川尹邀去，乃大合乐于旧相之座，而诸朝容已携酒馔出城者，散于田野，选胜聚饮，歌乐四起，飘飘然若澧州上巳、会稽禊事也。无贵无贱，及暮醉归。有白髯驿吏声指曰：「某自拥篲清邮，五十载未尝覩祖送之盛有如此者。」左辖有诗题在嘉祥驿，云：「交亲荣饯洛城空，秉钺戎装上将同。星使自天丹诏下，雕鞍照地数程中。马嘶静谷声偏响，旆映晴山色更红。到后定知人易化，满街棠树有遗风。」此诗为牌子，后为易定帅王处存碎之。《阙史》下。又《广记》二○○引。《唐诗纪事》五九。</p></li>
</ol>
</div>
<div id="裴-璩" class="section level2" number="78.16">
<h2>
<span class="header-section-number">78.16</span> 裴　璩<a class="anchor" aria-label="anchor" href="#%E8%A3%B4-%E7%92%A9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-裴璩-1"></span>
唐裴司徒璩性靳啬。廉问江西日，凡什器图障，皆新其制，闭屋缄贮，未尝施用。每有宴会，即于朝士家借之。在番禺时，钟爱一女，选荥阳郑进士以壻之。才过礼期，遽属秋荐，不免随计，无何到京，寻报物故。五教念女及壻，不胜悲痛，而郑偶笑之。盖夫妇之爱未深，不解思虑，非有他故也。大凡士族女郎，无改醮之礼。五教念女早寡，不能忘情，乃召门生故吏而告之，因别适人。乱伦再醮，自河东始也。元祯少监、苏涯中丞、赐紫杨玭少尹与五教亲吏别驾说皆同。《北梦琐言》五。又《广记》一六五引。</li>
</ol>
</div>
<div id="萧-廪" class="section level2" number="78.17">
<h2>
<span class="header-section-number">78.17</span> 萧　廪<a class="anchor" aria-label="anchor" href="#%E8%90%A7-%E5%BB%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-萧廪-1"></span>
萧廪新为京尹，杨复恭假子抵罪，仍殴地界。廪断曰：「新除京尹，敢打所由，将令百司，难逃一死。」由是内外畏服。《南部新书》丁。</li>
</ol>
</div>
<div id="李-拯" class="section level2" number="78.18">
<h2>
<span class="header-section-number">78.18</span> 李　拯<a class="anchor" aria-label="anchor" href="#%E6%9D%8E-%E6%8B%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李拯-1"></span>
襄王僭伪，朱玫秉政，百揆失序，逼李拯为内署。拯常吟曰：「紫宸朝罢缀鹓鸾，丹凤楼前驻马看。唯有终南山色在，晴明依旧满长安。」拯终为乱兵所杀。《南部新书》甲。又《诗聒总龟》前集一八引。《唐诗纪事》七一。</li>
</ol>
</div>
<div id="冯-衮" class="section level2" number="78.19">
<h2>
<span class="header-section-number">78.19</span> 冯　衮<a class="anchor" aria-label="anchor" href="#%E5%86%AF-%E8%A1%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-冯衮-1"></span>
冯给事入中书祗候宰相，见一老官人衣绯，在中书门立，候通报。时夏谯公为相，留坐论事多时。及出，日势已晚，其官人犹尚在，乃遣人问是何官。官人近前相见曰：「某新除尚食局令，有事相见相公。」因令省官通之。官人入，给事偶未去，官人见宰相了，出谢云：「若非给事恩遇，某无因得见相公。某是尚食局造子手，不知给事宅在何处？」曰：「在亲仁坊。」曰：「欲说薄艺，但不知给事何日在宅？」曰：「来日当奉候。然欲相访，要何物？」曰：「要大台盘一只，木楔子三五十枚，及油铛、炭火，好麻油一二斗，南枣烂面少许。」给事素精于饮馔，归宅便令排比，仍垂帘，家口同观之。至日初出，果秉简而入，坐饮茶一瓯，便起出厅，脱衫靴带，小帽子，青半臂，三幅袴，花襜袜肚，锦臂鞲。遂四面看台盘，有不平处以一楔填之，（后）〔候〕其平正，然后取油铛烂面等调停，袜肚中取出银盒一枚，银篦子、银笊篱各一。候油煎熟，于盒中取子豏，以手于烂面中团之，五指间各有面透出，以篦子刮却，便置子于铛中。候熟，以笊篱漉出，以新汲水中良久，却投油铛中。三五沸取出，抛台盘上，旋转不定，以太圆故也。其味脆美，不可名状。《卢氏杂说》（《广记》二三四）。</p></li>
<li><p><span id="唐轶二十七-冯衮-2"></span>
唐冯衮牧苏州，江外优佚，暇日多纵饮博。因会宾僚掷卢，冯突胜，以所得均遗一座，乃吟曰：「八尺台盘照面新，千金一掷鬭精神。合是赌时须赌取，不妨廻首乞闲人。」更因饮酣，戏酒妓，而军倅留情，索然无绪。冯眄之曰：「老夫过戏，无能为也。」倅歛袵而谢。因吟曰：「醉眼从伊百度斜，是他家属是他家。低声向道人知也，隔坐刚抛豆花。」《抒情诗》（《广记》二五一、《吴郡志》一一）。《雅言杂载》（《诗话总龟》前集四一）。《陈辅之诗话》（陶本《说郛》八一）。</p></li>
<li><p><span id="唐轶二十七-冯衮-3"></span>
冯衮给事亲仁坊有宅，南有山亭院，多养鹅鸭及杂禽之类极多，常遣一家人掌之。时人谓之鸟省。《卢氏杂说》（《广记》四六三）。《玉泉子》。《南部新书》戊。　案：《玉泉子》「冯衮」作「冯荛」，疑误。</p></li>
</ol>
</div>
<div id="李-涪" class="section level2" number="78.20">
<h2>
<span class="header-section-number">78.20</span> 李　涪<a class="anchor" aria-label="anchor" href="#%E6%9D%8E-%E6%B6%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-李涪-1"></span>
唐李涪尚书，福相之子，以《开元礼》及第。亦为小文，好著述。朝廷重其博学，礼乐之事咨禀之。时人号为「周礼库」，盖籍于旧典也。广明以前，《切韵》多用吴音，而清青之字不必分用。涪改《切韵》，全刊吴音。当方进而闻于宰相，佥许之。无何，巢寇犯阙，因而寝止。于今无人敢以声韵措怀也。然曾见《韵铨》，鄙駮《切韵》，改正吴音，亦甚核当。不知八座于此，又何规制也，惜哉！《北梦琐言》九。《实宾录》五。</p></li>
<li><p><span id="唐轶二十七-李涪-2"></span>
陇西李涪常侍，福相之子，质气古淡。光化中，与诸朝士避地梁川。小貂日游邻寺，以散郁陶。寺僧有爽公者，因与小貂相识，每晨他出，或赴斋请，苟小貂在寺，即不扃鏁其房，请其宴息，久而弥笃。乃曰：「李常侍在寺，争忍阖扉乎？」或一日从容，谓小貂曰：「世有黄白之术，信乎？好之乎？」貂曰：「某虽未尝留心，安敢不信，又安敢辄好！」僧曰：「贫道之每拂曙出寺，为修功德因缘也。仰常侍德，岂敢秘惜！」小貂辞逊再三，竟得其术。尔后最受三峰朝相、四入崔相恩知。每遇二公载诞之辰，乃献银药盂子。此外，虽家屡空，终不自奉，亦不传于子孙。遂平宰李璩，乃嫡孙也，尝为愚话之。广成杜光庭先生常云：「未有不修道而希得仙术，苟得之，必致祸矣。唯名行谨洁者，往往得之。」即李貂之谓也。《北梦琐言》六。</p></li>
</ol>
</div>
<div id="李-航" class="section level2" number="78.21">
<h2>
<span class="header-section-number">78.21</span> 李　航<a class="anchor" aria-label="anchor" href="#%E6%9D%8E-%E8%88%AA"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李航-1"></span>
唐监察李航，福相之子，美茂洽畅，播于时流。黄巢后，扶侍圣善，归东都别墅，与御史穆延晦同行，宿于虢州公馆。翌日，修谒郡牧张存，即王珙下部将也。谓典客曰：「我受穆家恩命，今穆侍御经过，必须展分报答也。」典客诣馆话於穆生，因修状谒谢。张公大怒，且曰：「此言得自何人？」具以典谒为对，乃斩谒者。穆生惊怪，失意归馆。寻遣人就而害之。李监察不喻，方抱忧惶，俄亦遇害，将以灭口。于时李公遶圣善所憩之床，无以求活，竟同非命。他日兄弟诉冤，梦航谓骨肉间曰：「张存已得请于上帝，不日即死。」果为珙所诛。《北梦琐言》九。</li>
</ol>
</div>
<div id="杜晦辞" class="section level2" number="78.22">
<h2>
<span class="header-section-number">78.22</span> 杜晦辞<a class="anchor" aria-label="anchor" href="#%E6%9D%9C%E6%99%A6%E8%BE%9E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-杜晦辞-1"></span>
杜晦辞，牧之子，自南曹郎为赵公隐从事于朱方。王郢之叛，赵相国以抚御失宜致仕，晦辞罢职。时北门李相国在淮南，辟为判官，晦辞以恩门休戚，辞不受命，退隐于阳羡别业，时论多之。永宁刘相国镇淮南，又辟为节度判官，方始应召。狂于美色，有父遗风。赴淮南之召，路经常州，李瞻给事方为郡守，晦辞于祖席忽顾营妓朱娘言别，掩袂大哭。瞻曰：「此风声妇人，员外如要，但言之，何用形迹？」乃以步辇随而遗之。晦辞自饮筵散，不及换衣，便步归舟中，以告其内。内子性仁和，闻之无难色，遂履而迎之。其喜于适愿也如是。《金华子》上。《唐语林》七。</li>
</ol>
</div>
<div id="杜德祥" class="section level2" number="78.23">
<h2>
<span class="header-section-number">78.23</span> 杜德祥<a class="anchor" aria-label="anchor" href="#%E6%9D%9C%E5%BE%B7%E7%A5%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-杜德祥-1"></span>
杜德祥侍郎昆弟力困，要举息利钱济急用，召同坊富民到宅，且问曰：「子本对是几钱？」其人拂袖而出。《北梦琐言》一○。</li>
</ol>
</div>
<div id="乐朋龟" class="section level2" number="78.24">
<h2>
<span class="header-section-number">78.24</span> 乐朋龟<a class="anchor" aria-label="anchor" href="#%E4%B9%90%E6%9C%8B%E9%BE%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-乐朋龟-1"></span>
见张濬<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%94%90%E8%BD%B6%E4%BA%8C%E5%8D%81%E4%B9%9D-%E5%BC%A0%E6%BF%AC-2">2</a>。</li>
</ol>
</div>
<div id="杨知至" class="section level2" number="78.25">
<h2>
<span class="header-section-number">78.25</span> 杨知至<a class="anchor" aria-label="anchor" href="#%E6%9D%A8%E7%9F%A5%E8%87%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-杨知至-1"></span>
别头及第，始于上元二年钱令緖、郑人政、王悌、崔志恂等四人，亦谓之承优及第。杨严等，会昌四年王起奏五人：杨知至、刑部尚书汝士之子。源重、故相牛僧孺之甥。郑朴、河东节度使崔元式女壻。杨严、监察御史发之弟。窦缄，故相易直之子。恩旨令送所试杂文付翰林重考覆。续奉进止，杨严一人，宜与及第，源重四人落下。时杨知至因以长句呈同年曰：「由来梁鷰与冥鸿，不合翩翾向碧空。寒谷谩劳邹氏律，长天独遇宋都风。此时泣玉情虽异，他日衔环事亦同。三月春光正摇荡，无因得醉杏园中。」《唐摭言》八、一一。又《诗话总龟》前集四四引。《唐诗纪事》五九。</p></li>
<li><p><span id="唐轶二十七-杨知至-2"></span>
曲江亭子，安、史未乱前，诸司皆列于岸浒；幸蜀之后，皆烬于兵火矣，所存者唯尚书省亭子而已。进士关宴，常寄其间。既彻馔，则移乐泛舟，率为常例。宴前数日，行市骈阗于江头。其日，公卿家倾城纵观于此，有若中东床之选者，十八九钿车珠鞍，栉比而至。或曰：干符中，薛能尚书为大京兆，杨知至侍郎将携家人游，致书于能，假舫子。先是舫子已为新人所假，能答书云：「已为三十子之鸠居矣。」知至得书，怒曰：「昨日郎吏，敢此无礼！」能自吏部郎中拜京兆少尹，权知大尹。《唐摭言》三。又《广记》一七八引。</p></li>
</ol>
</div>
<div id="王-慥" class="section level2" number="78.26">
<h2>
<span class="header-section-number">78.26</span> 王　慥<a class="anchor" aria-label="anchor" href="#%E7%8E%8B-%E6%85%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-王慥-1"></span>
僖宗在蜀，以司封郎中王慥授万年令兼御史中丞，先次归京。乙巳年，驾回长安，转右散骑常侍。十二月二十五日乙亥，蒲帅犯阙，是夜三更，驾出宝鸡，慥方寝疾，不得扈衞，自居平康里，奔南山下。自是杜门息迹，养疾累月。其夏，襄王称制，京师搜访，具言教令峻切，萧、裴秉权，中外畏惮。慥不自安，舁疾起，既至，伪诏加左常侍。慥穪疾，不朝谢。襄王使御医视之，赐药物，一无所受，号恸而薨。朝野闻之，莫不痛惜焉。《录异记》三。</li>
</ol>
</div>
<div id="杜-升" class="section level2" number="78.27">
<h2>
<span class="header-section-number">78.27</span> 杜　升<a class="anchor" aria-label="anchor" href="#%E6%9D%9C-%E5%8D%87"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-杜升-1"></span>
杜升父宣猷终宛陵，升有词藻。广明岁，苏导给事刺剑州，升为军倅，驾幸西蜀，例得召见，特敕赐绯导入内。韦中令自翰长拜主文，升时已拜小谏，抗表乞就试，从之。登第数日，有敕复前官并服色。议者荣之。《唐摭言》九。又《广记》一八三引。</p></li>
<li><p><span id="唐轶二十七-杜升-2"></span>
升自拾遗赐绯，却应举及第，又拾遗。时号著绯进士。《卢氏杂说》（《广记》一八三）。又《类说》四九引。《唐语林》四。《实宾录》一。</p></li>
</ol>
</div>
<div id="崔殷梦" class="section level2" number="78.28">
<h2>
<span class="header-section-number">78.28</span> 崔殷梦<a class="anchor" aria-label="anchor" href="#%E5%B4%94%E6%AE%B7%E6%A2%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-崔殷梦-1"></span>
崔殷梦知举，吏部尚书归仁晦托弟仁泽，殷梦唯唯而已。无何，仁晦复诣托之，至于三四。殷梦歛色端笏，曰：「某见进表让此官矣。」仁晦始悟己姓，殷梦讳也。《唐语林》（《容斋续笔》一一）。</li>
</ol>
</div>
<div id="苗-绅" class="section level2" number="78.29">
<h2>
<span class="header-section-number">78.29</span> 苗　绅<a class="anchor" aria-label="anchor" href="#%E8%8B%97-%E7%BB%85"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-苗绅-1"></span>
苗绅贬南中，崔相国彦昭，其故人也，见而悯焉。呼绅至第而慰勉曰：「苗十大是屈人。」再三言之。绅叹久淹屈，既闻时宰之抚谕，莫胜其喜。及还家，其子迎于门，绅笑语其子曰：「今日见崔相国，悯我如此。」遂坐于厅，高诵其言曰：「苗十大是屈人。」喜笑一声而卒。悲夫！《金华子》下。</li>
</ol>
</div>
<div id="侯昌业" class="section level2" number="78.30">
<h2>
<span class="header-section-number">78.30</span> 侯昌业<a class="anchor" aria-label="anchor" href="#%E4%BE%AF%E6%98%8C%E4%B8%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-侯昌业-1"></span>
唐自广明后，阉人擅权，置南北废置使。军容田令孜有回天之力，中外侧目。而王仙芝、黄巢剽掠江淮，朝廷忧之。左拾遗侯昌业上疏，极言时病，留中不出，命于仗内戮之。后有传侯昌业疏词不合事体，其末云：「请开揭谛道场，以消兵厉。」似为庸僧伪作也。必若侯昌业以此识见犯上，宜其死也。《北梦琐言》六。</p></li>
<li><p><span id="唐轶二十七-侯昌业-2"></span>
司天少监侯昌业上疏，其略曰：「陛下不纳李蔚、杜希敖之谏。」又曰：「臣乃明祈五道，暗祝冥官，悚息于班列之中，愿早过于阎浮之世。」又曰：「受爵不逢于有德之君，立戟每佐于无道之主。」又曰：「不望尧、舜之年，得同先帝之日。」又曰：「明取尹希复指挥，暗策王士成进状，强夺波斯之宝贝，抑取茶店之珠珍，浑取匮坊，全城般运。」又曰：「莫是唐家合尽之岁，为复是陛下寿足之年。」又曰：「伏惟陛下，𫏐停戏赏，救接苍生，于殿内立揭谛道场，以无私财帛供养诸佛，用资世禄，共力攘灾。」表奏，圣上龙威震怒，侍臣惊悸。宣徽使宣云：「侯昌业付内侍省，候进止。」翌日午时，又内养刘季远宣口敕云：「侯昌业出自寒门，擢居清近，不能修慎，妄奏闲词，讪谤万乘君王，毁斥百辟卿士，在我彝典，是不能容！其侯昌业宜赐自尽。」《续宝运录》（《通鉴考异》二四）。</p></li>
</ol>
</div>
<div id="孟昭图" class="section level2" number="78.31">
<h2>
<span class="header-section-number">78.31</span> 孟昭图<a class="anchor" aria-label="anchor" href="#%E5%AD%9F%E6%98%AD%E5%9B%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-孟昭图-1"></span>
僖皇朝，左拾遗孟昭图在蜀，上疏极谏，为田令孜之所矫诏，沈蜀江。裴相澈有诗吊之曰：「一章何罪死何名，投水唯君与屈平。从此蜀江烟月夜，杜鹃应作两般声。」《南部新书》己。《唐诗纪事》六八。　案：裴澈，《南部新书》误作「裴彻」。又《诗话总龟》前集四五引卢瓌《抒情》，云是狄常侍以诗悼孟昭门。</p></li>
<li><p><span id="唐轶二十七-孟昭图-2"></span>
见唐昭宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%94%90%E8%BD%B6%E5%9B%9B-%E5%94%90%E6%98%AD%E5%AE%97-4">4</a>。</p></li>
</ol>
</div>
<div id="薛-能" class="section level2" number="78.32">
<h2>
<span class="header-section-number">78.32</span> 薛　能<a class="anchor" aria-label="anchor" href="#%E8%96%9B-%E8%83%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-薛能-1"></span>
见李端<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%94%90%E8%BD%B6%E5%8D%81%E5%85%AD-%E6%9D%8E%E7%AB%AF-5">5</a>。</p></li>
<li><p><span id="唐轶二十七-薛能-2"></span>
薛能尚书镇郓州，见举进士者必加异礼。李勋尚书先德为衙前将校，八座方为客司小子弟，亦负文藻，潜慕进修，因舍归田里。未逾岁，服麻衣，执所业于元戎。左右具白其行止，不请引见。元戎曰：「此子慕善，才与不才，安可拒之？某今自见。」其人质清秀，复览其文卷，深器重之。乃出邮巡职牒一通与八座先德，俾罢职司闲居，恐妨令子修进。尔后果策名第，敭历清显。出为郓州节度也。八座事，得之王屋山僧匡一，甚详。《北梦琐言》三。《唐语林》七。</p></li>
<li><p><span id="唐轶二十七-薛能-3"></span>
见路岩<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html#%E5%94%90%E8%BD%B6%E4%BA%8C%E5%8D%81%E4%BA%94-%E8%B7%AF%E5%B2%A9-8">8</a>。</p></li>
<li><p><span id="唐轶二十七-薛能-4"></span>
见杨知至<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E6%9D%A8%E7%9F%A5%E8%87%B3-2">2</a>。</p></li>
<li><p><span id="唐轶二十七-薛能-5"></span>
薛能尚书镇彭门，时溥、刘巨容、周岌俱在麾下。未数岁，溥镇徐，巨容镇襄，岌镇许，俱假端揆。故能诗曰：「旧将已为三仆射，病身犹是六尚书。」《唐摭言》一五。《古今诗话》（《诗话总龟》前集一八）。《唐诗纪事》六〇。</p></li>
<li><p><span id="唐轶二十七-薛能-6"></span>
广明元年，徐兵赴溵水，经许，能以前帅徐，军吏怀恩，馆之州内。许军惧徐人见袭，大将周岌因众怒逐能，自称留后。能全家遇害。《唐诗纪事》六○。《郡斋读书志》四中。《唐才子传》七。</p></li>
<li><p><span id="唐轶二十七-薛能-7"></span>
薛能，会昌间进士。自负过高。从事西川日，每短诸葛功业，为诗曰：「阵图谁许可，庙貌我揶揄。」又云：「焚却蜀书宜不读，武侯无可律吾身。」讥李白曰：「我生若在开元日，争遣名为李翰林。」又曰：「李白终无取，陶潜固不刊。」自题其集云：「诗源何代失澄清，处处狂波污后生。常感道孤吟有泪，却缘风坏语无情。难甘恶少欺韩信，枉被诸侯杀祢衡。纵到缑山也无益，四方联络尽蛙声。」放诞如此。后军乱被害。《广记》二六五。《唐摭言》一二。《唐诗纪事》六○。</p></li>
<li><p><span id="唐轶二十七-薛能-8"></span>
唐薛尚书能以文章自负，累出戎镇，常郁郁叹息。因有诗谢淮南寄天柱茶，其落句云：「麄官乞与真抛却，赖有诗名合得尝。」意以节将为麄官也。镇许昌日，幕吏咸集，令其子具櫜鞬参诸幕客。幕客怪惊，八座曰：「俾渠消灾。」时人以为轻薄也。盖不得本分官，矫此以见志，非轻薄也。《北梦琐言》四。又《广记》二六五引。</p></li>
<li><p><span id="唐轶二十七-薛能-9"></span>
唐赵璘仪质琐陋。成名后为壻，薛能为傧相，乃为诗嘲谑。其略曰：「巡关每傍樗蒱局，望月还登乞巧楼。第一莫教娇太过，缘人衣带上人头。」又曰：「不知元在鞍轿里，将为空席帽归。」又曰：「火炉床上平身立，便与夫人作镜台。」《抒情诗》（《广记》二五七）。《诗话总龟》前集三九。</p></li>
<li><p><span id="唐轶二十七-薛能-10"></span>
薛许州能以诗道为己任。还刘得仁卷，有诗云：「百首如一首，卷初如卷终。」讥刘不能变态。《北梦琐言》六。又《诗话总龟》前集八引。《唐语林》四。《秀水闲居录》（陶本《说郛》四一）。《唐才子传》七。</p></li>
<li><p><span id="唐轶二十七-薛能-11"></span>
见高蟾<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%94%90%E8%BD%B6%E4%BA%8C%E5%8D%81%E5%85%AB-%E9%AB%98%E8%9F%BE-1">1</a>。</p></li>
</ol>
</div>
<div id="韦-蟾" class="section level2" number="78.33">
<h2>
<span class="header-section-number">78.33</span> 韦　蟾<a class="anchor" aria-label="anchor" href="#%E9%9F%A6-%E8%9F%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-韦蟾-1"></span>
韦蟾左丞至长乐驿亭，见李汤给事题名，索笔纪之曰：「渭水秦山豁眼明，笑人何事寡诗情。祗应学得虞姬壻，书字才能记姓名。」《唐摭言》一三。又《广记》二五六引。《唐摭言》三文字稍异。《诗话总龟》前集三八。《唐诗纪事》五八。　案：李汤，《广记》、《诗话总龟》误作「李玚」。</p></li>
<li><p><span id="唐轶二十七-韦蟾-2"></span>
韦蟾廉问鄂州，及罢任，宾僚盛陈祖席，蟾遂书《文选》句云：「悲莫悲兮生别离，登山临水送将归。」以牋毫授宾从，请续其句。座中怅望，皆思不属。逡巡，女妓泫然起曰：「某不才，不敢染翰，欲口占两句。」韦大惊异，令随口写之：武昌无限新栽柳，不见杨花扑面飞。」座客无不嘉叹。韦令唱作《杨柳枝》词，极欢而散，赠数十笺，纳之。翌日共载而发。《抒情诗》（《广记》二七三）。《唐诗纪事》五八。</p></li>
</ol>
</div>
<div id="李-质-1" class="section level2" number="78.34">
<h2>
<span class="header-section-number">78.34</span> 李　质<a class="anchor" aria-label="anchor" href="#%E6%9D%8E-%E8%B4%A8-1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李质-1"></span>
李质，字公干，襄阳人。应举无成，有亲在衡湘，往谒焉。溯流至湓城，豫章逐帅，舍舟由武宁而反。会草寇杀其宰，仓惶前去得日观。宿东房，有酒数缸甚美，遂携一壶上楼酌之，因吟曰：「曾入桃溪路，仙原信少双。洞霞飘素练，藓壁画阴窗。古木愁撑月，危峰欲堕江。自吟空向寂，谁共倒秋缸。」吟毕，如有人言曰：「土主尚书寓宿在此。」质登第后二十年，廉察豫章，时大中十二年也。《科名分定录》（《唐诗纪事》六六）。《舆地纪胜》二六。</li>
</ol>
</div>
<div id="李-瞻" class="section level2" number="78.35">
<h2>
<span class="header-section-number">78.35</span> 李　瞻<a class="anchor" aria-label="anchor" href="#%E6%9D%8E-%E7%9E%BB"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-李瞻-1"></span>
李瞻，汉之子，有文学，气貌淳古。非其人，虽富贵不交也。累迁司封郎中。归茅山，征拜给事中，不就。后两京乱，竟不罹其祸。《唐语林》四。</p></li>
<li><p><span id="唐轶二十七-李瞻-2"></span>
李瞻、王祝继牧常州，皆以名重朝廷，于本郡道不修支郡礼。初，李给事多不顺从廉使，犹刚正于可否。其王给事则强愎为己任，周侍中宝皆隐忍之。瞻罢秩退隐茅山，则免黄巢之难。祝刚讦北土，遂罹王珙之害。金华子曰：祸福无门，惟人所召，诚不谬乎！《金华子》上。</p></li>
</ol>
</div>
<div id="王-祝" class="section level2" number="78.36">
<h2>
<span class="header-section-number">78.36</span> 王　祝<a class="anchor" aria-label="anchor" href="#%E7%8E%8B-%E7%A5%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-王祝-1"></span>
唐王祝给事，名家子，以刚鲠自任，仍以所尚垂训子孙，嫌人柔弱。又素有物力，殖利极丰。黄寇前，尝典常州。京国乱离，盘旋江湖，甚有时望。急诏征回，归装极厚，水陆分载。行至甘棠，王珙帅于是邦，不式王命，凶暴众闻。以夕拜将来必居廊庙，延奉勤至。夕拜鄙其武人，殊不降接。珙乃于内厅盛张宴席，备列珍玩，帘下妓乐齐列，其内子亦映帘共珙立。乃敛容向夕拜曰：「某虽武夫，叨忝旄钺，今日多幸，获遇轩盖经过，苟不弃末宗，愿居子姪之列，即荣幸也。」夕拜不允，坚抗再三。珙勃然作色曰：「给事王程有限，不敢淹留。」俄而罢宴，处分两辖，速请王给事离馆。暗授意旨，并令害之。一家上下，悉投黄河，获其囊三四百笼，以舟行没溺闻奏。朝廷多故，舍而不问。夕拜有一子，此际行至襄州，亦无故投井而卒。虽陕帅狂暴，亦未喻天意也。《北梦琐言》九。又《广记》二四四引。《唐诗纪事》六七。　案：王祝，《新唐书》七二中、《广记》作「王柷」。</p></li>
<li><p><span id="唐轶二十七-王祝-2"></span>
见李瞻<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E6%9D%8E%E7%9E%BB-2">2</a>。</p></li>
</ol>
</div>
<div id="李-瓒" class="section level2" number="78.37">
<h2>
<span class="header-section-number">78.37</span> 李　瓒<a class="anchor" aria-label="anchor" href="#%E6%9D%8E-%E7%93%92"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李瓒-1"></span>
李瓒，故相宗闵之子。自桂州失守，贬昭州司户，后量移衞州刺史；给事中柳韬疏之，复贬。韬始与瓒相善，瓒先达而弃韬。瓒既重为所贬，性强躁，愤且死。郑舍人谷之父，瓒座主也，乃为书曰：「与谷，受恩；未谷，极苦。」累十点，笔落而卒。《唐语林》六。《玉泉子闻见录》（《永乐大典》一○三一○）。</li>
</ol>
</div>
<div id="黄-巢" class="section level2" number="78.38">
<h2>
<span class="header-section-number">78.38</span> 黄　巢<a class="anchor" aria-label="anchor" href="#%E9%BB%84-%E5%B7%A2"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-黄巢-1"></span>
黄巢五岁，侍翁父为菊花联句。翁思索未至，巢信口应曰：「堪与百花为总首，自然天赐赭黄衣。」巢之父怪，欲击巢，迺翁曰：「孙能诗，但未知轻重。可令再赋一篇。」巢应之曰：「飒飒西风满院栽，蘂寒香冷蜨难来。他年我若为青帝，移共桃花一处开。」跋扈之意，已见婴孩之时，加以数年，岂不为神器之大盗耶？《贵耳集》下。</p></li>
<li><p><span id="唐轶二十七-黄巢-2"></span>
巢与〔王〕仙芝俱入蕲州，以仙芝独受官而怒，殴仙芝伤面，由是分队。《惊听录》（《通鉴考异》二四）。</p></li>
<li><p><span id="唐轶二十七-黄巢-3"></span>
见慧能<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html#%E5%94%90%E8%BD%B6%E4%B9%9D-%E6%85%A7%E8%83%BD-1">1</a>。</p></li>
<li><p><span id="唐轶二十七-黄巢-4"></span>
黄巢先求广府兼使相，朝廷不与。黄巢夏初兵屯广南，屡候敕旨不下，遂恣行攻劫。黄巢夏六月上表，称「义军百万都统兼韶、广等州观察处置等使」，末云「六月十五日表」。秋，遣内侍仇公度赍手诏并广南、邕府、安南、安东等道节度使、指挥观察使、开国公、食邑五百户官告六通，又赐节度将吏空名尚书仆射官告五十通。九月二十日，仇公度到广州，至十月一日，巢与公度杂匹段、药物等五驮、表函并所赐官告并却付公度。表末云：「广明元年十月一日上表。」公度等其年十月二十九日至京。《续宝运录》（《通鉴考异》二四）。　案：《考异》曰：「如《宝运录》所言，则是广明元年十月一日巢犹在广州也。按其月巢已入长安。」</p></li>
<li><p><span id="唐轶二十七-黄巢-5"></span>
巢又自表乞广州节度、安南都护。巢自春夏其众大疫，死者什三四，欲据有岭表，永为巢穴，乃继有是请。右仆射于琮议云云。时朝廷倚高骈成功，不允其奏，乃议除官。或云，以正员将军縻之，宰相亦沮其议，乃除率府率。《实录》（《通鉴考异》二四）。</p></li>
<li><p><span id="唐轶二十七-黄巢-6"></span>
黄巢攻金陵，人说之曰：「王毋攻也。王名巢，入金陵则鏁矣。」遂解去。《后山丛谈》二。</p></li>
<li><p><span id="唐轶二十七-黄巢-7"></span>
僖宗幸蜀，黄巢陷长安，南北臣僚奔问者相继。无何，执金吾张直方与宰臣刘邺、于悰诸朝士等潜议奔行朝，为群盗所觉，诛戮者至多。自是阨束，内外阻绝。京师积粮尚多，巧工刘万余、乐工邓慢儿、角觝者摘星胡弟米生者窃相谓曰：「大寇所向无敌，京城粮贮甚多，虽诸道不宾，外物不入，而支持之力，数年未尽。吾党受国恩深，志効忠赤而飞窜无门，皆为逆党所使。吾将贡策，请竭其粮。外货不至，内食既尽，不一、二年，可自败亡矣。」万余，黄巢怜其巧性，常侍直左右，因从容言曰：「长安苑囿城隍，不啻百里，若外兵来逼，须有御备，不尔，固守为难。请自望仙门以北，周玄武、白虎诸门，博筑城池，置楼橹却敌，为御捍之备，有持久之安也。」黄巢喜，且赏其忠节。即日，使两街选召丁夫各十万人筑城，人支米二升、钱四十文。日计左右军支米四千石、钱八千贯。岁余，功不辍而城未周，以至于出太仓谷以支夫食，然后剥榆皮而充御厨，城竟不就。万余惧贼觉其机，出投河阳，经年病卒。邓慢儿善弹琵琶，乐府推其首冠，黄巢颇狎之。因灸其右手，托以风废，终不为弹，礼之甚厚，而未尝为执器奏曲。每三五日一召入禁中，辄与之金帛。一旦谓其友曰：「吾尝闻忠节之士有死而已。吾频为大寇所逼，终不能为之屈节奏曲。今日见召，吾当就死，不复归矣。」与妻女一儿诀别，使者促之，遂入见黄巢。黄巢欣然谓曰：「汝乐官推所艺第一，而久云风废，吾亦信待于汝。岂不致三两声琵琶乎？不全曲也。」慢儿曰：「某出身应役，朱紫之服皆唐天子所赐，固不忍负前朝之恩，以此乐乐于他人也。」巢大怒，命斩之，屠其家焉。摘星胡弟善射，发无不中，巢甚爱之，衣以锦服，出入常在马前。渭桥为官军所夺，黄巢亲领兵以御之。既至桥，命米生引满以射，凡发十数箭，箭皆及远而不中。黄巢诘之：「箭皆及远而不中物，何也？」对曰：「圣唐兵士非亲即故，故不中尔。」巢怒，亦杀之。《录异记》三。</p></li>
<li><p><span id="唐轶二十七-黄巢-8"></span>
广明之年号，识者以为黄巢日月。明年，两京没焉，议者尤之。《玉泉子真录》（张本《说郛》一一）。</p></li>
<li><p><span id="唐轶二十七-黄巢-9"></span>
见王铎<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E7%8E%8B%E9%93%8E-4">4</a>。</p></li>
<li><p><span id="唐轶二十七-黄巢-10"></span>
见皮日休<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html#%E5%94%90%E8%BD%B6%E4%BA%8C%E5%8D%81%E5%85%AB-%E7%9A%AE%E6%97%A5%E4%BC%91-6">6</a>。</p></li>
<li><p><span id="唐轶二十七-黄巢-11"></span>
黄巢自长安遁归，与其众屯于陈蔡间溵河，下寨连络，号八山营。于时蔡州秦宗权惧巢，以城降之。时既饥乏，野无所掠，唯捕人为食，肉尽继之以骨，或碓捣，或硙磨，咸用充饥。天军四合，巢军不利，其党骇散，频为雷电大雨淹浸其营。乃与妻孥昆弟奔于太山狼虎谷，为外甥林言斩首送徐州，时溥下裨将李师锐函首送成都行在也。《北梦琐言》一六。</p></li>
<li><p><span id="唐轶二十七-黄巢-12"></span>
巢之兴，有谶云：「黄蛇独吼，天下人走。」又曰：「金色虾蟆争怒眼，翻却曹州天下反。」中和初谣云：「黄巢须走秦山东，死在翁家翁。」时巢死之处，民家乃姓翁也。因而书之。《广卓异记》六。《南部新书》丁。</p></li>
<li><p><span id="唐轶二十七-黄巢-13"></span>
《唐史》：中和四年六月，时溥以黄巢首上行在者，伪也。东西二都旧老相传，黄巢实不死，其为尚让所急，陷太山狼虎谷，乃自髡为僧，得脱，往投河南尹张全义，故巢党也。各不敢识，但作南禅寺以舍之。予数至南禅，壁间画僧，巢也。其状不逾中人，唯正蛇眼为异耳。老人言：更有故写真绢本尤奇，巢题诗其上云：「犹忆当年草上飞，铁衣脱尽挂僧衣。天津桥上无人识，独凭阑干看落晖。」为李易初取也。《邵氏闻见后录》一七。</p></li>
<li><p><span id="唐轶二十七-黄巢-14"></span>
顷见王仁裕《洛城漫录》云：「张全义为西京留守，识黄巢于群僧中。」陶谷《五代乱纪》云：「巢既遁免，祝发为浮屠，有诗云：三十年前草上飞，铁衣著尽著僧衣。天津桥上无人问，独倚危阑看落晖。」又《僧史》言：「巢有塔在西京龙门，号翠微禅师。」而世传巢后住雪窦，所谓雪窦禅师即巢也。然明州雪窦山有黄巢墓。岁时邑官遣人祀之至今。《挥麈后录》五。《志雅堂杂钞》上。《能改斋漫录》八。</p></li>
<li><p><span id="唐轶二十七-黄巢-15"></span>
陶谷《五代乱纪》载：「黄巢遁免，后祝发为浮屠，有诗云：『三十年前草上飞，铁衣著尽著僧衣。天津桥上无人问，独倚危看落晖。』」近世王仲言亦信之，笔于《挥麈录》。殊不知此乃以元微之《智度师》诗窜易磔裂，合二为一。元集可攷也。其一云：「四十年前马上飞，功名藏尽拥僧衣。石榴园下擒生处，独自闲行独自归。」其二云：「三陷思明三突围，铁衣抛尽纳禅衣。天津桥上无人识，闲凭栏杆望落晖。」《宾退录》四。《稗史汇编》（《五代诗话》八）。</p></li>
<li><p><span id="唐轶二十七-黄巢-16"></span>
盗亦有道。黄巢后为缁徒，曾住大刹，禅道为丛林推重。临入寂时，指脚之下，有黄巢二字。《贵耳集》中。</p></li>
<li><p><span id="唐轶二十七-黄巢-17"></span>
柳州宜章县黄沙峒，山势崄恶，盘纡百余里，为溪峒十八所，皆刚夷恶獠根株窟穴之处。出峒口，地稍平，山上有黄巢庙，不知何时何人所立，其前一杉木合抱。山下人每闻庙内声喏，若有数百人受令唯喏者，则峒民必啸聚而叛。淳熙中，王宣子尚书为湖南帅，留意治寇。适有作乱者，命统制官杨钦领兵讨平之，因发火箭焚其庙，且伐其树。临欲仆，有大黑蛇长丈许，顶上披发，呀然跃出，为搏噬之状，众环以弓矢射杀之。治其地为寨，以屯戍卒，金鼓之音，朝暮响震，自是一方获宁。将官张某预是役，备说其异。已上皆景裴说。《夷坚支志》乙集五。</p></li>
</ol>
</div>
<div id="尚-让" class="section level2" number="78.39">
<h2>
<span class="header-section-number">78.39</span> 尚　让<a class="anchor" aria-label="anchor" href="#%E5%B0%9A-%E8%AE%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-尚让-1"></span>
黄巢入青门，坊市聚观。尚让慰晓市人曰：「黄王为生灵，不似李家。」其悖也如此。《南部新书》甲。</p></li>
<li><p><span id="唐轶二十七-尚让-2"></span>
辛丑年，黄巢在京，尚让为相，改干符之号为金统元年，见在百司并令仍旧。忽一日，有人潜书七言四韵，帖在都堂南门，讥讽颇深。伪相大怒，应堂门子及省院官并令剜眼倒悬，以令三省。又奏请宣下诸军火队内，收得文官会吟诗者，宜令就营屏除，如只是识字者，宜令将内役使。是时京城内外杀戮三千余人。百司惊惶，皆悉逃窜。其七言四韵诗曰：「自从大驾去奔西，贵落深坑贱出泥。邑号尽封元谅母，郡君变作士和妻。扶犂黑手翻持笏，食肉朱唇却吃齑。唯有一般平不得，南山依旧与天齐。」《鉴诫录》一。</p></li>
</ol>
</div>
<div id="田令孜" class="section level2" number="78.40">
<h2>
<span class="header-section-number">78.40</span> 田令孜<a class="anchor" aria-label="anchor" href="#%E7%94%B0%E4%BB%A4%E5%AD%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-田令孜-1"></span>
僖宗皇帝以咸通三年降诞，十四年七月十九日即位，年十二。左军护军田令孜辅翊于朝，僖宗呼为阿父，朝纲由己，人无敢言。每入对敭，皆自备两牙盘果食，便对御前从容良久而退，以为常式。数年后，扈从幸蜀，转恣眦睚，杀害孔多。及翠华还京，不敢侍从。时令孜见陈敬瑄为西川节度，乃求为监军而殂。《中朝故事》。</p></li>
<li><p><span id="唐轶二十七-田令孜-2"></span>
大驾广明二年春孟到蜀，叟尝接识北司诸官子弟，有光启门承旨，似先大夫，为叟言：去年黄巢凌犯，圣上苍忙就路，诸王多是徒行。寿王至斜谷，行不得，韈一足，跣一足，偃卧磻石上。田军容在后收拾，驱寿王。寿王起告军容：「行不得，与个马骑。」军容云：「山谷间何处得马！」以鞭一抶之令行，虽回首无言，衷心深衔此恨。尔后经今八年，僖宗皇帝在宝鸡行宫寝疾月余，弥留，臣下皆知不起于疾，内外属望在于寿王。寿王仁孝大度，弘宽有断，众所归心。军容闻，大恐，就御寝问：「识臣否？」帝目瞪不语。军容大惊，寻时矫制除西川监军使，仍驰驿赴任，遂将拱宸、奉銮两都自衞，星夜倍程。军容才到西川，僖宗已崩，国朝果册寿王登极皇帝位，于是积年怨恨，今日逞其志矣。张《耆旧传》（《通鉴考异》二五）。</p></li>
<li><p><span id="唐轶二十七-田令孜-3"></span>
光启四年戊申，十月十日，田军容除西川监军使，此月到。十一月一日，僖宗皇帝晏驾，昭宗即位，改文德元年。文德二年己酉，太师有除未下。闻朝廷降使，三军百姓僧道诣驿，就使车诉论二十年铁券。有一人驿亭截耳，时有微雨，卧蹍于泥。天使视之无言，良久曰：「不必不必！」索马挥鞭便发。太师军容专差亲信于人众中，探使有何言，既闻，二人神色俱丧，乃理兵讲武，更创置三都，黄头都以亲密者管之，诸军频阅队。十月，探知朝廷除韦相公授西川节度使，已宣麻。军容甚有惧色，乃以书召阆州王司徒，计其过绵州，即出兵拒之，令其怒，怒必攻诸州，所在发兵交战。此是军容计，恐韦相公来交代，以兵隔之，言王司徒来侵我，我所举兵，盖与王氏相敌，欲遮其反名。十二月二十日，驱人上城，一更，出兵数千人，排于城外北面堤上。二十一日，王司徒大军已至城下，于城北街去来鬭数合。巳时，川军被一时筑过桥，堤上排者大走，并收入城。至暮，王司徒收军，宿七里亭。二十二日早，又进军逼城，至午又退，止七里亭。二十三日早，引军入新繁、蒙阳诸县界，城内出军，日有相持。此年十一月，改元龙纪元年己酉。二月二十五日，大战三郊，乃各下数寨相守。所至县邑，大遭焚烧，户口逃窜。张《耆旧传》（《通鉴考异》二五）。</p></li>
<li><p><span id="唐轶二十七-田令孜-4"></span>
长安完盛日，有一家于西市卖饮子，用寻常之药，不过数味，亦不闲方脉，无问是何疾苦，百文售一服。千种之疾，入口而愈。常于宽宅中置大锅镬，日夜剉斫煎煮，给之不暇。人无远近，皆来取之。门市骈罗，喧阗京国。至有赍金守门，五七日间，未获给付者。获利甚极。时田令孜有疾，海内医工召遍，至于国师待诏，了无其征。忽见亲知白田曰：「西市饮子，何妨试之？」令孜曰：「可。」遂遣仆人驰乘往取之。仆人得药，鞭马而廻。将及近坊，马蹶而覆之。仆既惧其严难，不复取云，遂诣一染坊，丐得池脚一缾子，以给其主。既服之，其病立愈。田亦只知病愈，不知药之所来，遂偿药家甚厚。饮子之家，声价转高。此盖福医也。近年，邺都有张福医者亦然，积货甚广，以此有名，为蕃王挈归塞外矣。《玉堂闲话》（《广记》二一九）。</p></li>
</ol>
</div>
<div id="陈敬瑄" class="section level2" number="78.41">
<h2>
<span class="header-section-number">78.41</span> 陈敬瑄<a class="anchor" aria-label="anchor" href="#%E9%99%88%E6%95%AC%E7%91%84"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-陈敬瑄-1"></span>
唐军容使田令孜擅权，有廻天之力。尝致书于许昌，为其兄陈敬瑄求兵马使职。节将崔侍中安潜不允。尔后崔公移镇西川，敬瑄与杨师立、牛勗、罗元杲以打毬争三川，敬瑄获头筹，制授右蜀节旄以代崔公。中外惊骇。报状云：「陈仆射之命，莫知谁何？」青城县弥勒会妖人弥勒会，北中金刚禅也。窥此声势，乃伪作陈仆射行李，云山东盗起，车驾必谋幸蜀，先以陈公走马赴任。乃树一魁妖，共翼佐之。军府未喻，亦差迎候。至近驿，有指挥索白马四匹，察事者觉其非常，乃羁縻之。未供承间，而真陈仆射亦连辔而至，其妖人等悉擒缚，而俟命颍川，俾隐而诛之。识者曰：「陈仆射由阉官之力，无涓尘之效，盗处方镇，始为妖物所凭，终以自贻诛灭。非不幸也。」《北梦琐言》四。又《广记》二八九引。</p></li>
<li><p><span id="唐轶二十七-陈敬瑄-2"></span>
陈太师敬瑄，虽滥升重位，而颇有伟量。自镇西川日，乃委政事于幕客，委军旅于护戎，日食蒸犬一头，酒一壶。一月六设曲宴，即自有平生酒徒五人狎昵，焦菜一盌，破三十千。常有告设吏偷钱，拂其牒而不省。营妓玉儿者，太师赐之卮酒，拒而不饮，乃误倾泼于太师，污头面。遽起更衣，左右惊忧，立候玉儿为齑粉。更衣出，却坐，又以酒赐之，玉儿请罪，笑而恕之。其宽裕率皆此类。《北梦琐言》（《广记》一七七）。</p></li>
<li><p><span id="唐轶二十七-陈敬瑄-3"></span>
唐世长安有宗小子者，解黄白术，唯在平康狎游。与西川节度使陈敬瑄微时游处，因色失欢。他日陈公遭遇，出镇成都，京国乱离，僖宗幸蜀。宗生避地，亦到锦江，然畏颍川知之，遂旅游资中郡，销声敛迹，惟恐人知。寓应真观，修一炉大丹未竟，宗生解六壬，每旦运式，看一日吉凶。无何失声，便谋他适，走至内江县，颍川差人吏就所在害之。所修药道士收得，传致数家，皆不利人，莫知何也。《北梦琐言》一一。</p></li>
</ol>
</div>
<div id="李德权" class="section level2" number="78.42">
<h2>
<span class="header-section-number">78.42</span> 李德权<a class="anchor" aria-label="anchor" href="#%E6%9D%8E%E5%BE%B7%E6%9D%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李德权-1"></span>
京华有李光者，不知何许人也。以谀佞事田令孜，令孜嬖焉，为左军使，一旦奏授朔方节度使。勅下翌日，无疾而死。光有子曰德权，年二十余，令孜遂署剧职。会僖皇幸蜀，乃从令孜扈驾，止成都。时令孜与陈敬瑄盗专国柄，人皆畏威。李德权者处于左右，遐迩仰奉，奸豪辈求名利，多赂德权以为关节。数年之间，聚贿千万。官至金紫光禄大夫、检校右仆射。后敬瑄败，为官所捕，乃脱身遁于复州，衣衫百结，丐食道途。有李安者，常为复州后槽徤儿，与父相熟。忽覩德权，念其蓝缕，邀至私舍。安无子，遂认以为姪。未半载，安且死。德权遂更名彦思，请继李安効力，盖慕彼衣食耳。寻获为牧守圉人。有识者皆目之曰「看马李仆射」。《南楚新闻》（《广记》四九九）。</li>
</ol>
</div>
<div id="西门思恭" class="section level2" number="78.43">
<h2>
<span class="header-section-number">78.43</span> 西门思恭<a class="anchor" aria-label="anchor" href="#%E8%A5%BF%E9%97%A8%E6%80%9D%E6%81%AD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-西门思恭-1"></span>
见吴行鲁<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html#%E5%94%90%E8%BD%B6%E4%BA%8C%E5%8D%81%E5%85%AD-%E5%90%B4%E8%A1%8C%E9%B2%81-1">1</a>。</p></li>
<li><p><span id="唐轶二十七-西门思恭-2"></span>
见郑畋<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E9%83%91%E7%95%8B-1">1</a>。</p></li>
</ol>
</div>
<div id="孟方立" class="section level2" number="78.44">
<h2>
<span class="header-section-number">78.44</span> 孟方立<a class="anchor" aria-label="anchor" href="#%E5%AD%9F%E6%96%B9%E7%AB%8B"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-孟方立-1"></span>
昭义军节度使孟方立，邢州平乡人也。少以勇力隶于本军为裨将。广明中，潞帅高浔攻诸葛爽于河阳，方立出天井关为前锋。时浔为大将刘广所逐，广忌方立，留戍于关。后广为潞人所杀，三军乃以方立为帅。因有首邱之思，遂移军于邢州。用法平正，人皆附之。始拜坟墓于乡里，诣县令里所，陈桑梓之敬。有识者赏焉。姪迁嗣为潞帅，降太原。《北梦琐言》一三。</li>
</ol>
</div>
<div id="韩-简" class="section level2" number="78.45">
<h2>
<span class="header-section-number">78.45</span> 韩　简<a class="anchor" aria-label="anchor" href="#%E9%9F%A9-%E7%AE%80"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-韩简-1"></span>
魏博节度使韩简性粗质，每对文士，不晓其说，心常耻之。乃召一孝廉，令讲《论语》。及讲至《为政篇》，明日谓诸从事曰：「仆近知古人淳朴，年至三十，方能行立。」外有闻者，无不绝倒。《北梦琐言》一三。又《广记》二六二引。《拊掌录》（张本《说郛》三二）。</li>
</ol>
</div>
<div id="乐彦祯" class="section level2" number="78.46">
<h2>
<span class="header-section-number">78.46</span> 乐彦祯<a class="anchor" aria-label="anchor" href="#%E4%B9%90%E5%BD%A6%E7%A5%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-乐彦祯-1"></span>
见王铎<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E7%8E%8B%E9%93%8E-8">8</a>。</li>
</ol>
</div>
<div id="王重荣" class="section level2" number="78.47">
<h2>
<span class="header-section-number">78.47</span> 王重荣<a class="anchor" aria-label="anchor" href="#%E7%8E%8B%E9%87%8D%E8%8D%A3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-王重荣-1"></span>
河中节度使王重荣，始为牙将，黄巢犯阙，元戎李都奉伪，畏重荣党附者多，因荐为副使。一日忽谓都曰：「凡人受恩，只可私报，不可以公徇。令公助贼陷一邦，于国不忠，而又日加箕敛，众口纷然，倏忽变生，何以遏也？」遽命斩其伪使。都无以对，因以军印授重荣而去。及都至行在，朝廷又以前京兆尹窦潏间路至河中代都为帅，重荣迎之。潏前为京兆尹，有惨酷之名，时谓之「堕叠」。及至，翌日集军校于庭，谓曰：「天子命重臣作镇将，遏贼冲，安可轻议斥逐，令北门出乎！且为恶者必一两人而已，尔等可言之。」潏不知军校皆重荣之亲党也。众皆不对，重荣乃自屏肃佩剑，历阶而上，谓潏曰：「为恶者非我而谁？」召潏之仆吏控马及阶，请依李都前例，速去之。潏不敢仰视，乃跃马复由北门而出。重荣破黄巢有功，正授节制，封郡王。与田令孜结怨。他日为部将常行儒杀之。时号「铁条」，以其刚也。《北梦琐言》一三。　案：《通鉴考异》二五引此，按云：「及黄巢犯阙，都何尝奉伪，亦未尝闻以潏代都。今不取。」</li>
</ol>
</div>
<div id="罗弘信" class="section level2" number="78.48">
<h2>
<span class="header-section-number">78.48</span> 罗弘信<a class="anchor" aria-label="anchor" href="#%E7%BD%97%E5%BC%98%E4%BF%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-罗弘信-1"></span>
中和中，魏博帅罗弘信初为本军步射小校，掌牧圉之事。曾宿于魏州观音院门外，其地有神祠，俗号曰白须翁。巫有宋迁者，忽诣弘信谓曰：「夜来神忽有语，君不久为此地主。」弘信怒曰：「欲危我耶？」他日复以此言来告弘信，弘信因令密之。不期岁，果有军变，推弘信为帅。弘信状貌丰伟，多力善射，虽声名未振，众已服之。累加至太尉，封临淮王。弘信卒，子绍威继之，与梁祖通欢结亲，情分甚至。先是本府有牙军八千人，丰其衣粮，动要姑息。时人云：「长安天子，魏府牙军。」主使频遭斥逐，由此益骄。绍威不平，有意翦灭，因与汴人计会，诈令役夫肩笼内藏器甲，扬言汴帅葬罗氏之女。绍威密令人于兵仗库断弓弦共甲襻，夜会汴人，擐甲持戈，攻杀牙军。牙军觉之，排闼入库，而弓甲无所施勇也，全营杀尽，仍破其家。人谓牙军久盛，宜其死矣。绍威虽豁素心，而纪纲无有，渐为梁祖陵制，竭其帑藏以奉之。忽患脚疮，痛不可忍，意其牙军为祟，乃谓亲吏曰：「聚六州四十三县铁，打一个错不成也。」绍威卒，其子周翰继之，俄而移镇滑台，罗氏失去其国矣。《北梦琐言》一四。又《广记》三一二、《广卓异记》一一引。</li>
</ol>
</div>
<div id="陈-璠" class="section level2" number="78.49">
<h2>
<span class="header-section-number">78.49</span> 陈　璠<a class="anchor" aria-label="anchor" href="#%E9%99%88-%E7%92%A0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-陈璠-1"></span>
陈璠者，沛中之卒徒也，与故徐帅时浦少结军中兄弟之好。及浦为支详所任，璠亦累迁右职。黄巢之乱，支辟简劲卒五千人，命浦总之而西，璠为次将。浦自许昌趋洛下，璠以千人反平阴，浦乃矫称支命追兵回，于是引师与璠合屠平阴，掠圃田而下及沛。支虑其变，郊劳。及解甲，盛设厚赂之。浦乃令其亲讽支曰：「军前不安，民望见迫，且请公解印以厌众心。」支力不能制，及率其孥出居大彭馆，浦自称留后。璠谓浦曰：「支尚书惠及沛人，若不杀之，将贻后悔。」浦不可。璠固请，与浦往复十余。浦怒曰：「自看自看。」璠乃诈为浦命，谓之曰：「请支行李归阙下。」支以为诚也，翌日，遂发。璠伏甲于七里庭，至则无少长皆杀之，沛人莫不流涕。其后浦受朝命，乃表璠为宿州太守。璠性憯酷喜杀，复厚敛淫刑，百姓嗟怨，五年中赀贿山积。浦恶之，乃命都将张友代璠，璠怒不受命。友至，处别第以俟璠出，璠夜率髦俊五百余人围友。迟明，友自领骁果百余人突之。璠溃，与十余骑走出数十里，从骑皆亡，璠弃其马，微服乞食于野。野人有识之者，执以送郡。友絷之往白浦，浦命斩之于郡。璠本麤悍，而朴不知书，临刑忽索笔赋诗曰：「积玉堆金官又崇，祸来倏忽变成空。五年荣贵今何在，不异南柯一梦中。」时以为鬼代作也。《三水小牍》下。又《广记》三五三引。　案：时浦，正史作「时溥」。</p></li>
<li><p><span id="唐轶二十七-陈璠-2"></span>
见张翺<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%94%90%E8%BD%B6%E4%B8%89%E5%8D%81-%E5%BC%A0%E7%BF%BA-1">1</a>。</p></li>
</ol>
</div>
<div id="时-溥" class="section level2" number="78.50">
<h2>
<span class="header-section-number">78.50</span> 时　溥<a class="anchor" aria-label="anchor" href="#%E6%97%B6-%E6%BA%A5"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-时溥-1"></span>
见陈璠<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E9%99%88%E7%92%A0-1">1</a>。</li>
</ol>
</div>
<div id="刘汉宏" class="section level2" number="78.51">
<h2>
<span class="header-section-number">78.51</span> 刘汉宏<a class="anchor" aria-label="anchor" href="#%E5%88%98%E6%B1%89%E5%AE%8F"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-刘汉宏-1"></span>
汉宏，兖州使院之小吏也，寻为大将领本州兵以御黄巢寇，遂杀将首，刼辎重而叛。诏忠武军讨之，不利，复命前濠州刺史崔锴招携之。宏遂降，授宿州刺史。会浙东观察使柳韬以贿免，朝官皆耻代之，议者以汉宏降将也，以降将代赃吏宜矣，乃除之。既有七州之地，而复萌逆节。常会客，酒酣，谓众曰：「天下丧乱，金刃之谶乌知非仆？」遂抚掌大笑。复又会于使院，有群鸦噪庭树上，因使伐木，有座者言：「此树有年矣，鸦噪乃常耳，愿勿为怪。」宏曰：「我将斩白蛇，岂止此树邪！」遂伐之。又尝构别第，穷极雄壮，一日有飞帛书署其门曰：「汉宏是贼，岂宜造此大宅！」宅之中堂悬一锦伞，守衞甚谨，即夕失之，人皆以为任侠所获。及举兵，至西陵，将谋渡江，乃祷于江干，俄有一矢坠其前，莫知其所来，宏颇恶之。既败，弃其母，挟妻而奔焉。就执之日，董庶人让之，宏曰：「成即是，败即非，自古何有不败之家，不亡之国？然则仆射亦有名将良策，宏无之，以至于此，何必太让哉！」《吴越备史》一。</p></li>
<li><p><span id="唐轶二十七-刘汉宏-2"></span>
台州刺史杜雄执送汉宏至，命斩于会稽市。汉宏斥刑者曰：「吾廉察也，非汝辈可杀。吾尝梦手捧金钱杀我者，钱公也。」乃请王亲刃焉。《吴越备史》一。</p></li>
<li><p><span id="唐轶二十七-刘汉宏-3"></span>
见李绅<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E6%9D%8E%E7%BB%85-12">12</a>。</p></li>
</ol>
</div>
<div id="周-宝" class="section level2" number="78.52">
<h2>
<span class="header-section-number">78.52</span> 周　宝<a class="anchor" aria-label="anchor" href="#%E5%91%A8-%E5%AE%9D"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-周宝-1"></span>
周侍中宝初在军中，性强毅，阉官之门，莫肯折节。逮将中年，犹处下位，或自愤悱。独以领毬子供奉者前后凡三十六度，遂挂圣意，迁金吾第二番将军。寻迁对御仗第一筹，丧其一目。授泾原节度，移镇浙东，与燕公对境。高骈在军中时，以兄呼宝，及总元戎，意遂轻少，兼以对境微衅，憎爱日寻，渐积为仇雠矣。《金华子》上。</p></li>
<li><p><span id="唐轶二十七-周宝-2"></span>
见高骈<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E9%AB%98%E9%AA%88-15">15</a>。</p></li>
<li><p><span id="唐轶二十七-周宝-3"></span>
周侍中宝与高中令骈，起家神策打毬军将，而击拂之妙，天下知名。李相国公领盐铁，在江南，驻泊润州万花楼观春。时酒乐方作，乃使人传语曰：「在京国久闻相公盛名，如何得一见？」宝乃辄辍乐命马，不换公服，驰骤于彩场中。都凭城楼下瞰，见其怀挟星弹，挥击应手，称叹者久之，曰：「若今日之所覩，即从来之闻，犹未尽此之善也。」《金华子》上。</p></li>
<li><p><span id="唐轶二十七-周宝-4"></span>
浙西周宝侍中博陵崔夫人，乃干符中时相之姊妹也，少为女道士，或云寡而冠帔，自幽独焉。大貂素以豪侠闻，知崔有容色，乃逾垣而窃之，宗族亦莫知其存没。尔后周除浙右，其内亦至国号，乃具车马，偕归崔门，曰：「昔者官职卑下，未敢先言，此际叨尘，亦不相辱。」相国不得已而容之。《北梦琐言》四。</p></li>
<li><p><span id="唐轶二十七-周宝-5"></span>
周宝在浙西副使，崔绾，公之妻族弟兄，雁列于幕中；观察判官田佩，亦其外甥，二人最为贪暴。其次陆谔已下，皆挟势而入。及更变之后，甚者亦多不免也。《南部新书》壬。</p></li>
<li><p><span id="唐轶二十七-周宝-6"></span>
比唐制：武选以马上击球较其能否，有置铁钩于球杖以相击。宝尝遇此选，为铁钩所摘一目睛迭，宝即取而呑之，复击球，遂获头等，授泾源，勅赐一木睛以代之。木睛不知何木，视之亦明，置水中无所碍真睛矣。一日早起盥漱，其睛坠水盆中，侍姬窃笑，宝怒曰：「我瞎汉，何足笑也？」遂杀之。润州衙军以军额号镇海军，盖旧宿也。宝复置亲信，号决胜军，处之后楼，使其子玙总之，众号为后楼军，其衣食粮赐数倍于镇海。士卒颇有怨望，因恣横于外。一日，会客于后楼，即席有言其事者，则杀之。而薛朗与镇海将刘浩友善，遂以宝意示之，且诫其职下。浩闻之，愤曰：「可以免祸者，不过反耳！」是夕，遂率镇海军而叛，乃推朗为主。宝闻乱，率家属跣袜拓芙蓉门，召后楼军曰：「后楼军兜，即能救我乎？」后楼闻之，亦同叛焉，宝遂奔。高骈与宝夹江为镇，颇有嫌隙，及奔骈，遗书曰：「窃承走马，以及奔牛。」又遣送黄虀一瓶、葛粉十斤，以表虀粉之意。宝在泾源，至于金陵，多会宾客，欢宴终日，后庭乐妓百余人，水陆肴膳，日极丰美。《吴越备史》一。</p></li>
<li><p><span id="唐轶二十七-周宝-7"></span>
初，周侍中宝之在军，困于刍粟之备。有仆忘其姓名，恒力负至，不令有乏。如是绵历星纪，未尝辞倦。及其达也，举之隶诸衞，使主厩庾，以谨厚尤见委任。既卒数年矣，或一夕梦来报马料尽，公甲午生，甚恶之，遂病痁而薨。《金华子》上。</p></li>
</ol>
</div>
<div id="李全忠" class="section level2" number="78.53">
<h2>
<span class="header-section-number">78.53</span> 李全忠<a class="anchor" aria-label="anchor" href="#%E6%9D%8E%E5%85%A8%E5%BF%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李全忠-1"></span>
唐干符末，范阳人李全忠少通《春秋》，好鬼谷子之学，曾为棣州司马。忽有芦一枝生于所居之室，盈尺三节焉，心以为异，以告别驾张建章。建章积书千卷，博古之士也，乃曰：「昔者蒲洪以池中蒲生九节为瑞，乃姓蒲，后子孙昌盛。芦者茅也，合生陂泽之间，而生于室，非其常也，君后必有分茅之贵。三节者，传节钺三人。公可志之。」全忠后事李可举为戎校，诸将逐可举而立全忠。累加至检校太尉，临戎甚有威政。全忠死，子匡威嗣。匡威为三军所逐。弟匡俦为太原所攻，挈家赴阙，至沧州景城，为卢彦威所害。先是，匡威少年好勇，不拘小节，自布素中以饮博为事，渔阳士子多忌之。曾一日，与诸游侠辈钓于桑干赤栏桥之侧，自以酒祷曰：「吾若有幽州节制分，则获一大鱼。」果钓得鱼长三尺，人甚异焉。有马郁者，少负文艺，匡威曾问其年，郁曰：「弱冠后，两周星。」傲形于色。后匡威继父为侯，首召马郁问曰：「子今弱冠后几周星岁？」郁但顿颡谢罪。匡威曰：「好子之事，吾平生所爱也，何惧之有？」因署以府职。其阔达多如此类，故人多附之。葆光子尝见范阳熟人说，李匡俦妻张氏，国色也，其兄匡威为帅，强淫之。匡俦按剑而俟，夜深妻回，出步辇，为其夫杀之。匡威羞见其弟及将校，或言欲将兵救援镇州，既出城，三军立匡俦为帅。匡威遂称欲归朝觐，行次常山，又有劫质王镕之事。匡俦移牒王镕，往复指陈，终不及淫秽之事，讳国恶也。《北梦琐言》一三。又《广记》一三八、《广卓异记》一七引。</li>
</ol>
</div>
<div id="李匡威" class="section level2" number="78.54">
<h2>
<span class="header-section-number">78.54</span> 李匡威<a class="anchor" aria-label="anchor" href="#%E6%9D%8E%E5%8C%A1%E5%A8%81"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-李匡威-1"></span>
见李全忠<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E6%9D%8E%E5%85%A8%E5%BF%A0-1">1</a>。</p></li>
<li><p><span id="唐轶二十七-李匡威-2"></span>
见王镕<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%94%90%E8%BD%B6%E4%BA%8C%E5%8D%81%E4%B9%9D-%E7%8E%8B%E9%95%95-2">2</a>。</p></li>
</ol>
</div>
<div id="李匡俦" class="section level2" number="78.55">
<h2>
<span class="header-section-number">78.55</span> 李匡俦<a class="anchor" aria-label="anchor" href="#%E6%9D%8E%E5%8C%A1%E4%BF%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-李匡俦-1"></span>
见李全忠<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E6%9D%8E%E5%85%A8%E5%BF%A0-1">1</a>。</li>
</ol>
</div>
<div id="秦宗权" class="section level2" number="78.56">
<h2>
<span class="header-section-number">78.56</span> 秦宗权<a class="anchor" aria-label="anchor" href="#%E7%A7%A6%E5%AE%97%E6%9D%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-秦宗权-1"></span>
黄巢破后，蔡州秦宗权继为反逆，兵力强锐，又复称僭，山东诸郡苦之。十年之间，屠脍生聚。汴帅朱全忠尽节御之。宗权为部将申丛擒而折足囚缚，朱全忠具表槛送至京。京兆尹孙揆率府县吏阅之，宗权即槛中举首曰：「宗权非反也，大尹哀之。」观者因以为笑。《北梦琐言》一五。</li>
</ol>
</div>
<div id="周-岌" class="section level2" number="78.57">
<h2>
<span class="header-section-number">78.57</span> 周　岌<a class="anchor" aria-label="anchor" href="#%E5%91%A8-%E5%B2%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-周岌-1"></span>
唐广明岁，薛能失律于许昌，都将周岌代之。明年，宰相王徽过许，谓岌曰：「昔闻贵藩有部将周撞子，得非司空耶？何致此号？」岌愧赧良久，答曰：「岌出身走卒，实蕴壮心，每有征行，不避锋剑，左冲右捽，屡立微功。所以军中有此名号。」王笑，复谓岌曰：「当时扑落涡河里，可是撞不著耶？」岌顷总许卒征徐方，为贼所败，溺于涡水，或拯之，仅免，故有此言。《三水小牍》下。又《广记》二五七引。《实宾录》一三。</li>
</ol>
</div>
<div id="刘巨容" class="section level2" number="78.58">
<h2>
<span class="header-section-number">78.58</span> 刘巨容<a class="anchor" aria-label="anchor" href="#%E5%88%98%E5%B7%A8%E5%AE%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-刘巨容-1"></span>
高骈镇维扬，有申屠别驾怀至术，为吕用之谮毁，一旦作窜。燕公命吏赍长限牒所在寻捕，至襄州禅院中遇之，擒得申生，寄襄狱絷维。申生告狱吏，要见督邮韦公，吏以告之。韦遽面见，屏人曰：「某身上有化金药，欲献元戎刘公巨容，可乎？」韦审之，遂非时入谒，因得道达，点瓦半叶以呈之。刘公叹讶，乃虚以叛狱而匿之。僖皇在蜀，降天使至岘山，即田令孜弟也，刘公乘醉将药金夸衒于中使。中使回，闻于田中尉。洎刘司空朝觐行在，与申生偕往，藏隐此人，不令他适。田军容衔之，于导江庄加害，刘、申皆不幸也。有一子号申司马，居朗州，尚存点汞药在身。荆南节判司空董太监得申生四粒药。点四汞奉一百千，以慰好奇之心也。王蜀时，有一士著绿布衫，常在街衢，仍栖逆旅。巡使萧怀武欲求其术，坚确不与，遂于马院打杀之。盖不能任持所致也。《北梦琐言》一一。</li>
</ol>
</div>
<div id="高-骈" class="section level2" number="78.59">
<h2>
<span class="header-section-number">78.59</span> 高　骈<a class="anchor" aria-label="anchor" href="#%E9%AB%98-%E9%AA%88"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-高骈-1"></span>
唐燕公高骈微时，为朱叔明司马。总兵巡按，见双雕，谓众曰：「我若贵，矢当叠双。」乃伺其上下，果一矢贯二雕。众大惊异，因号为落雕公。《感定录》（《广记》一三八）。《唐才子传》九。</p></li>
<li><p><span id="唐轶二十七-高骈-2"></span>
见杜悰<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html#%E5%94%90%E8%BD%B6%E4%BA%8C%E5%8D%81%E4%B8%89-%E6%9D%9C%E6%82%B0-8">8</a>。</p></li>
<li><p><span id="唐轶二十七-高骈-3"></span>
安南高骈奏开本州海路。初，交趾以北，距南海有水路，多覆巨舟。骈往视之，乃有横石隐隐然在水中，因奏请开凿，以通南海之利。其表略云：「人牵利楫，石限横津。才登一去之舟，便作九泉之计。」时有诏听之。乃召工者，啖以厚利，竟削其石。交广之利，民至今赖之以济焉。或言骈以术假雷电以开之，未知其详。《北梦琐言》二。</p></li>
<li><p><span id="唐轶二十七-高骈-4"></span>
咸通中，南蛮围西川，朝廷命太尉渤海高公骈自天平军移镇成都。戎车未届，乃先以帛书军号其上，仍画一符于邮亭递之，以壮军声。蛮酋惩交趾之败，望风而遁。先是府无罗郭，南寇才临，遂成煨烬，士民无久安之计。渤海规画地势，图版筑焉。虑畚锸将施，亭堠有警，乃命门僧景山此僧多为掌武决策，人谓是庞勋漏网而变名也。奉使入南诏，宣言躬自巡边。自下手筑城日，举烽直至大渡河。凡九十三日，楼橹矗然，旌斾竟不行，而骠信詟栗不暇。兵以诈胜，斯之谓也。《北梦琐言》五。又《广记》一九〇引。</p></li>
<li><p><span id="唐轶二十七-高骈-5"></span>
唐渤海王太尉高公骈镇蜀日，因巡边至资中郡，舍于刺史衙。对郡山顶有开元佛寺，是夜黄昏，僧徒礼赞，螺呗间作，渤海命军候悉擒械之。来晨笞背斥逐，召将吏而谓之曰：「僧徒礼念，亦无罪过，但以此寺十年后，当有秃丁数千作乱。我故以是厌之。」其后土人皆髡发执兵，号大髡小髡，据此寺为寨，陵胁州将。果叶渤海之言。时称骈好妖术，斯亦或然之验与。得于资中处士王迢。《北梦琐言》三。又《广记》四九九引。《唐语林》三。</p></li>
<li><p><span id="唐轶二十七-高骈-6"></span>
唐咸通中，西川僧法进刺血写经，聚众教化寺。所司申报高燕公，判云：「断臂既是凶人，刺血必非善事。贝多叶上，不许尘埃；俗子身中，岂堪腥腻。宜令出境，无得惑人，与一绳递出东界。」所司不喻绳绞，赐钱一千，送出东郭，幸而误免。后卒于荆州玉泉寺。《北梦琐言》九。</p></li>
<li><p><span id="唐轶二十七-高骈-7"></span>
高燕公镇蜀日，大慈寺僧申报堂佛光见。燕公判曰：「付马步使捉佛光过。」所司密察之，诱其童子，具云：「僧辈以镜承隙日中影，闪于佛上。」由此乖露，擒而罪之。《北梦琐言》（《广记》二八九）。</p></li>
<li><p><span id="唐轶二十七-高骈-8"></span>
唐高骈镇成都，甚好方术。有处士蔡畋者，以黄白干之，取瓦一片，硏丹一粒，半涂入火，烧成半截紫磨金，乃奇事也。蔡生自负，人皆敬之，以为地仙。燕公求之不得。久而乖露，乃是得药于人，眩惑卖弄，为元戎笞杀之。《北梦琐言》一一。又《广记》二八九引。</p></li>
<li><p><span id="唐轶二十七-高骈-9"></span>
唐南蛮侵轶西川，苦无亭障。自咸通已后，剑南苦之。牛丛尚书作镇，为蛮寇凭陵，无以抗拒。高公自东平移镇成都，蛮酋犹傅蜀城。掌武先选骁锐救急，人背神符一道，蛮觇知之，望风而遁。尔后僖宗幸蜀，深疑作梗，乃许降公主。蛮王以连姻大国，喜幸逾常，因命宰相赵隆眉、杨奇鲲、段义宗来朝行在，且迎公主。高太尉自淮海飞章云：「南蛮心膂，唯此数人，请止而鸩之。」迄僖宗还京，南方无虞，用高公之策也。杨奇鲲辈皆有词藻，途中诗云：「风里浪花吹又白，雨中岚色洗还青。江鸥聚处窗前见，林狖啼时枕上听。此际自然无限趣，王程不敢暂留停。」词甚清美也。《北梦琐言》一一。又《广记》一九○引。《唐诗纪事》八〇。</p></li>
<li><p><span id="唐轶二十七-高骈-10"></span>
玉局观洞，高骈帅蜀，取罪人以绳绊其腰，令探浅深。绳两日方绝，出青城山洞天观门。《续博物志》三。</p></li>
<li><p><span id="唐轶二十七-高骈-11"></span>
太尉骈……镇蜀日，以蛮侵暴，乃筑罗城，城四十里。朝廷虽加恩赏，亦疑其固护。或一日闻奏乐声，知有改移，乃题风筝寄意曰：「夜静弦声响碧空，宫商信任往来风。依稀似曲才堪听，又被移将别调中。」旬日报到，移镇渚宫。《北梦琐言》七。《唐诗纪事》六三。《搜采异闻录》一。《猗觉寮杂记》上。《唐才子传》九。</p></li>
<li><p><span id="唐轶二十七-高骈-12"></span>
广明元年七月，黄巢自采石北渡，直抵天长。时城内土客诸军尚十余万，皆良将劲兵，议者虑狂寇有奔犯关防之患，悉愿尽力死战。用之等虑其立功之后，侵夺己权，谓渤海曰：「黄巢起于群盗，遂至横行，所在雄藩，望风瓦解，天时人事，断然可知。令公既统强兵，又居重地，只得坐观成败，不可更与争锋。若稍损威名，则大事去矣。」渤海深以为然，竟不议出军。巢遂至北焉。初，巢寇广陵也，江东诸侯以渤海屯数道劲卒，居将相重任，巢江海一逋逃耳，固可掉折箠而擒之。及闻安然渡淮由是方镇莫不解体。《妖乱志》（《通鉴考异》二四）。</p></li>
<li><p><span id="唐轶二十七-高骈-13"></span>
唐光启三年，中书令高骈镇淮海，有蝗行而不飞，自郭西浮濠，缘城入子城，聚于道院，驱除不止。松竹之属，一宿如剪，幡画像，皆啮去其头，数日之后，又相啖食。九月中，暴雨方霁，沟渎间忽有小鱼，其大如指。盖雨鱼也，占有兵丧。至十月，有大星夜堕于延和阁前，声若奔雷，迸光碎响，洞照一庭。自十一月至明年二月，昏雾不解。或曰：「下谋上之兆。」是时粒食腾贵，殆逾十倍，寒僵雨仆，日辇数千口，弃之郭外。及霁，而达坊静巷，为之一空。是时浙西军变，周宝奔毗陵，骈闻之大喜，遽遣使致书于周曰：「伏承走马，已及奔牛。奔牛堰名，在常州西。今附虀一瓶，葛粉十斤，以充道途所要。」盖讽其虀粉也。三月，使院致看花宴，骈有与诸从事诗，其末句云：「人间无限伤心事，不得樽前折一枝。」盖亡灭之谶也。及为秦彦幽辱，计口给食，自五月至八月，外围益急，遂及于难。《妖乱志》（《广记》一四五）。《南部新书》丁。《唐诗纪事》六三。</p></li>
<li><p><span id="唐轶二十七-高骈-14"></span>
见周宝<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%91%A8%E5%AE%9D-1">1</a>。</p></li>
<li><p><span id="唐轶二十七-高骈-15"></span>
高骈在淮海，周宝在浙西为节度使，相与有隙。骈忽遣使悔叙离绝，愿复和好，请境会于金山。寳谓其使者曰：「我非李康，更要作家门功勋，欺诳朝廷邪！」〔原注〕：元和中，李康镇东川，传有异志。骈祖崇文镇西川，乃伪设邻好，康不防备，来会于境，为崇文所斩。《金华子杂编》（《通鉴考异》一九）。　案：《通鉴考异》云高崇文诱诛李康事「得于傅闻，不可为据」。</p></li>
<li><p><span id="唐轶二十七-高骈-16"></span>
淮海小将姓朱，忘其名。有女未嫁，为鬼物所祟，常呼韩郎。往来如生人，唯不见形，奉外舅姑礼，自云天朝神。朱以异事，不敢隐秘，乃告府主高燕公。公唯书名，俾朱归帖于女房门上。其邪来见，咨嗟言别而去。闻于刘山甫。《北梦琐言》九。</p></li>
<li><p><span id="唐轶二十七-高骈-17"></span>
见吕用之<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E5%90%95%E7%94%A8%E4%B9%8B-2">2</a>。</p></li>
<li><p><span id="唐轶二十七-高骈-18"></span>
见诸葛殷<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html#%E5%94%90%E8%BD%B6%E4%BA%8C%E5%8D%81%E4%B8%83-%E8%AF%B8%E8%91%9B%E6%AE%B7-1">1</a>。</p></li>
<li><p><span id="唐轶二十七-高骈-19"></span>
高骈既好神仙，性复多诞，每称与玉皇及群仙书札来往。时对宾客，或彩牋以为报答。《南部新书》壬。</p></li>
<li><p><span id="唐轶二十七-高骈-20"></span>
江淮州郡，火令最严，犯者无赦。盖多竹屋，或不慎之，动则千百间立成煨烬。高骈镇维扬之岁，有术士之家延火，烧数千户，主者录之，即付于法。临刃，谓监刑者曰：「某之愆尤，一死何以塞责！然某有薄技，可以传授一人，俾其救济后人，死无所恨矣。」时骈延待方术之士，恒如饥渴，监刑者即缓之，驰白于骈。骈召入，亲问之，曰：「某无他术，唯善医大风。」骈曰：「可以核之。」对曰：「但于福田院选一最剧者，可以试之。」遂如言，乃置患者于密室中，饮以乳香酒数升，则懵然无知。以利刀开其脑缝，挑出虫可盈掬，长仅二寸。然以膏药封其疮，别与药服之，而更节其饮食动息之候。旬余，疮尽愈。才一月，眉须已生，肌肉光浄，如不患者。骈礼术士为上客。《玉堂闲话》（《广记》二一九）。</p></li>
<li><p><span id="唐轶二十七-高骈-21"></span>
高骈在淮南，有贽歌者，末章云：「五色真龙上汉时，愿把霓旌引烟策。」公说，乃辟为从事。及公遇害，有识者多嗤其言过也。《南部新书》癸。</p></li>
<li><p><span id="唐轶二十七-高骈-22"></span>
高骈章疏不恭，皆顾云之辞也。骈后谓左右曰：「异日朝廷以不臣见罪，此辈宁无赤族之患耶？」《南部新书》丙。</p></li>
<li><p><span id="唐轶二十七-高骈-23"></span>
唐高骈尝诲诸子曰：「汝曹善自为谋。吾必不学俗物，死入四板片中，以累于汝矣。」及遭毕师铎之难，与诸甥姪同坎而瘗焉，唯骈以旧毡苞之，果符所言。后吕用之伏诛，有军人发其中堂，得一石函，内有桐人一枚，长三尺许，身披桎，口贯长钉，背上疏骈乡贯甲子官品姓名，为厌胜之事。以是骈每为用之所制，如有助焉。《妖乱志》（《广记》二八三）。</p></li>
<li><p><span id="唐轶二十七-高骈-24"></span>
唐高骈幼好为诗，雅有奇藻，属情赋咏，横绝常流，时秉笔者多不及之。故李氏之季，言勋臣有文者，骈其首焉。集遇乱多亡，今其存者盛传于时。《谢蟠杂说》（《广记》二○○）。</p></li>
</ol>
</div>
<div id="吕用之" class="section level2" number="78.60">
<h2>
<span class="header-section-number">78.60</span> 吕用之<a class="anchor" aria-label="anchor" href="#%E5%90%95%E7%94%A8%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-吕用之-1"></span>
吕用之，鄱阳安仁里细民也。性桀黠，略知文字。父璜，以货茗为业，来往于淮淛间。时四方无事，广陵为歌钟之地，富商大贾，动逾百数。璜明敏，善酒律，多与群商游。用之年十二三，其父挈行，既慧悟，事诸贾，皆得欢心，时或整履摇箑，匿家与奴仆等居。数岁，璜卒家。干符初，群盗攻剽州里，遂他适。用之既孤且贫，其舅徐鲁仁赒给之。岁余，通于鲁仁室，为鲁仁所逐。因事九华山道士牛弘徽，弘徽自谓得道者也，用之降志师之，传其驱役考召之术。既弘徽死，用之复客于广陵，遂縠巾布褐，用符药以易衣食。岁余，丞相刘公节制淮左，有蛊道寘法者，逮捕甚急。用之惧，遂南渡。高骈镇京口，召致方伎之士，求轻举不死之道，用之以其术通于客次，逾月不召。诣渤海亲人俞公楚，公楚奇之，过为儒服，目之曰江西吕巡官，因间荐于渤海。及召试，公楚与左右附会其术，得验。寻署观察推官，仍为制其名，因字之曰无可，言无可无不可。自是出入无禁。初专方药香火之事。明年，渤海移镇，用之固请戎服，遂署右职。用之素负贩，久客广陵，公私利病，无不详熟。鼎灶之暇，妄陈时政得失，渤海益奇之，渐加委仗。先是，渤海旧将有梁缵、陈拱、冯绶、董仅、公楚、归礼，日以疏退，渤海至是孤立矣。用之乃树置私党，伺动息，有不可去者，则厚以金宝悦之。左右群小，皆市井人，见利忘义，上下相蒙，大逞妖妄，仙书神符，无日无之，更迭唱和，罔知愧耻。自是贿赂公行，条章日紊，烦刑重赋，率意而为。道路怨嗟，各怀乱计。用之惧其窃发之变，因请置巡察使，采听府城密事。渤海遂承制受御史大夫，充诸军都巡察使。于是召募府县先负罪停废胥吏阴狡兔猾者，得百许人，厚其官佣，以备指使。各有十余丁，纵横闾巷间，谓之「察子」。至于士庶之家，呵妻怒子，密言隐语，莫不知之。自是道路以目。有异己者，纵谨静端默，亦不免其祸，破灭者数百家。将校之中，累足屏气焉。《妖乱志》（《广记》二九〇）。</p></li>
<li><p><span id="唐轶二十七-吕用之-2"></span>
高骈末年，惑于神仙之术。吕用之、张守一、诸葛殷等皆言能役使鬼神，变化黄金，骈酷信之，遂委以政事。用之等援引朋党，恣为不法。其后亦虑多言者有所漏泄，因谓骈曰：「高真上圣，要降非难，所患者，学道之人真气稍亏，灵呪遂绝。」骈闻之，以为信然，乃谢绝人事，屏弃妾媵，宾客将吏，无复见之。有不得已之故，则遣人先浴斋戒，诣紫极宫道士祓除不祥，谓之解秽，然后见之。拜起才终，已复引出。自此内外拥隔，纪纲日紊。用之等因大行威福，傍若无人，岁月既深，根蔕遂固。用之自谓磻谿真君，张守一是赤松子，诸葛殷称将军，有一萧胜者，谓之秦穆公附马，皆云上帝遣来，为令公道侣。其鄙诞不经，率皆如此。江阳县前一地祇小庙，用之贫贱时，常与妻止其舍，凡所动静，祷而后行。得志后，谓为冥助，遂修崇之。回廊曲室，妆楼寝殿，百有余间，土木工师，尽江南之选。每军旅大事，则以少牢祀之。用之、守一皆云神遇，骈凡有密请，即遣二人致意焉。中和元年，用之以神仙好楼居，请于公廨邸北跨河为迎仙楼。其斤斧之声昼夜不绝，费数万缗，半岁方就。自成至败，竟不一游，扃𫔎俨然，以至灰烬。是冬，又起延和阁于大廰之西，凡七间，高八丈，皆饰以珠玉，绮窗绣户，殆非人工。每旦，焚名香，列异宝，以祈王母之降。及师铎乱，人有登之者，于藻井垂莲之上见二十八字云：「延和高阁上干云，小语犹疑太乙闻。烧尽降真无一事，开门迎得毕将军。」此近诗妖也。用之公然云与上仙来往。每对骈，或叱咄风雨，顾揖空中，谓见群仙来往过于外，骈随而拜之。用之指画纷纭，略无愧色。左右稍有异论，则死不旋踵矣。见者莫测其由，但搏膺不敢出口。用之忽云：「后土夫人灵仇遣使就某借兵马，并李筌所撰《太白阴经》。」骈遽下两县，率百姓苇席数千领，画作甲兵之状，遣用之于庙庭烧之。又以五彩笺写《太白阴经》十道，置于神座之侧。又于夫人帐中塑一绿衣年少，谓之韦郎。庙成，有人于西庑栋上题一长句，诗曰：「四海干戈尚未宁，谩劳淮海写仪刑。九天玄女犹无信，后土夫人岂有灵。一带好云侵鬓绿，两行嵬岫拂眉清。韦郎年少耽闲事，案上休夸《太白经》。」好事者竞相传诵。是岁，诏于广陵立骈生祠，并刻石颂。差州人采碑石于宣城，及至杨子院，用之一夜遣人密以健牯五十牵至州南，凿垣架濠，移入城内。及明，栅缉如故。因令杨子县申府：「昨夜碑石不知所在。」遂悬购之。至晚云：「被神人移置街市。」骈大惊，乃于其傍立一大木柱，上以金书云：「不因人力，自然而至。」即令两都出兵仗鼓乐，迎入碧筠亭。至三桥拥闹之处，故埋石以碍之，伪云人牛拽不动。骈乃朱篆数字，帖于碑上，须臾去石乃行。观者互相谓曰：「碑动也。」识者恶之。明日，杨子有一村妪诣知府判官陈牒，云：「夜来里胥借耕牛牵碑，误损其足。」远近闻之，莫不绝倒。比至失守，师铎之众竟至坏墉而进。常与丞相郑公不叶，用之知之，忽曰：「适得上仙书，宰执之间，有阴图令公者，使一侠士来，夜当至。」骈惊悸不已，问计于用之，曰：「张先生少年时，尝学斯术于深井里聂夫人，近日不知更为之否。若有，但请此人当之，无不粉若。」骈立召守一语之，对曰：「老夫久不为此戏，手足生疏，然为令公，有何不可？」及期，衣妇人衣，匿于别室。守一寝于骈卧内，至夜分，掷一铜铁于阶砌之上，铿然有声，遂出皮囊中彘血，洒于庭户簷宇间，如格鬬之状。明日，骈泣谢守一曰：「蒙先公再生之恩，真枯骨重肉矣。」乃躬辇金玉及通天犀带以酬其劳。江阳县尉薛，失其名，亦用之党也，忽一日告骈曰：「夜来因巡警，至后土庙前，见无限阴兵，其中一人云：『为我告高王，夫人使我将兵数百万于此界游奕，幸王无虑他寇之侵轶也。』言毕而没。」群妖闻之大喜悦，竞以金帛遗之。未久，奏薛六合县令。用之又以木刻一大人足，长三尺五寸，时久雨初霁，夜印于后土庙殿后柏林中及江阳县前，其迹如较力之状。明日，用之谓骈曰：「夜来有神人鬬于夫人庙中，用之夜遣阴兵逐之，已过江矣。不尔，广陵几为洪涛。」骈骇然，遂以黄金二十斤以饷用之。后骈有所爱马死，园人惧得罪，求救于用之。用之乃又见骈曰：「隋将陈杲仁，用之有事命至淮东，杲仁诉以无马，令公大乌，骈良马名。且望一借。」顷刻，厩吏报云：「大乌黑汗发。」骈徐应之曰：「吾已借大司徒矣。」俄而告毙。初，萧胜纳财于用之，求知盐城监，骈以当任者有绩，与夺之间，颇有难色。用之曰：「用胜为盐城者，不为胜也。昨得上仙书云：『有一宝剑在盐城井中，须用灵官取之。』以胜上仙左右人，欲遣去耳。」骈俛仰许之。胜至监数月，遂匣一铜匕首献于骈，用之稽首曰：「此北帝所佩者也，得之则百里之内五兵不敢犯。」骈甚异之，遂饰以宝玉，常置座隅。时广陵久雨，用之谓骈曰：「此地当有火灾，郭邑之间，悉合灰烬。近日遣金山下毒龙以少雨濡之。自此虽无大段烧𦶟，亦未免小小惊动也。」于是用之每夜密遣人纵火，荒祠坏宇，无复存者。骈当授道家秘法，用之、守一无增焉，因刻一青石，如手板状，隐起龙蛇，近成文字「玉皇授白云先生高骈」，潜使左右置安道院香几上。骈见之，不胜惊喜。用之曰：「玉皇以令公焚修功著，特有是命，计其鸾鹤，不久当降。某等此际谪限已满，便应得陪幢节，同归真境也。他日瑶池席上，亦是人间一故事。」言毕，欢笑不已，遂相与登延和阁，命酒殽，极欢而罢。后于道院庭中刻木为鹤，大如小驷，鞯辔中设机捩，人或逼之，奋然飞动。骈尝羽服跨之，仰视空阔，有飘然之思矣。自是严斋醮，飞炼金丹，费耗资财，动逾万计，日居月诸，竟无其验。《妖乱志》（《广记》二九〇）。</p></li>
</ol>
</div>
<div id="诸葛殷" class="section level2" number="78.61">
<h2>
<span class="header-section-number">78.61</span> 诸葛殷<a class="anchor" aria-label="anchor" href="#%E8%AF%B8%E8%91%9B%E6%AE%B7"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-诸葛殷-1"></span>
高骈嬖吏诸葛殷，妖人吕用之之党也。初自鄱阳将诣广陵，用之先谓骈曰：「玉皇以令公久为人臣，机务稍旷，获谴于时君，辄遣左右一尊神为令公道中羽翼。不久当降，令公善遇。欲其不去，亦可以人间优职縻之。」明日，殷果来，遂巾褐见骈于碧筠亭。妖形鬼态，辨诈蜂起，谓可以坐召神仙，立变寒暑。骈莫测也，俾神灵遇之，谓之诸葛将军也。每从容酒席间，听其鬼怪之说，则尽日忘倦。自是累迁盐铁剧职，聚财数十万缗。其凶邪阴妖，用之蔑如也。有大贾周师儒者，其居处花木楼榭之奇，为广陵甲第，殷欲之而师儒拒焉。一日，殷谓骈曰：「府城之内，当有妖起，使其得志，非水旱兵戈之匹也。」骈曰：「为之奈何？」殷曰：「当就其下建斋坛，请灵官镇之。」殷即指师儒之第为处，骈命军候驱出其家。是日雨雪骤降，泥淖方盛，执事者鞭鞑迫蹙，师儒携挈老幼，匍匐道路，观者莫不愕然。殷迁其族而家焉。殷足先患风疽，至是而甚，每一躁痒，命一青衣交手爬搔，血流方止。骈性严洁，甥姪辈皆不得侍坐，唯与殷欵曲，未尝不废寝忘飡，或促膝密坐，同杯共器。遇其风疽忽发，即恣意搔扪，指爪之间，脓血沾染，骈与之饮啗，曾无难色。左右或以为言，骈曰：「神仙多以此试人，汝辈莫介意也。」骈前有一犬子，每闻殷腥秽之气，则来近之。骈怪其驯狎，殷笑曰：「某常在大罗宫玉皇前见之，别来数百年，犹复相识。」其虚诞率多如此。高虞常谓人曰：「争知不是吾灭族冤家？」殷性躁虐，知杨州院来两月，官吏数百人，鞭背殆半。光启二年，伪朝授殷兼御史中丞，加金紫。及城陷，窜至湾头，为逻者所擒，腰下获黄金数斤，通天犀带两条。既缚入城，百姓聚观，交唾其面，燖撮其鬓发，顷刻都尽。狱具，刑于下马桥南，杖至百余，绞而未绝。会师铎母自子城归家，经过法所，遂扶起避之。复苏于桥下，执朴者寻以巨木踣之。驺殿过，决罚如初。始殷之遇也，骄暴之名寻布于远近，其族人竞以谦损戒殷。殷曰：「男子患于不得遂志，既得之，当须富贵自处。人生宁有两遍死者？」至是果再行法。及弃尸道左，为仇人剜其目，断其舌，儿童辈以瓦砾投之，须臾成峰。《妖乱志》（《广记》二九○）。</li>
</ol>
</div>
<div id="张守一" class="section level2" number="78.62">
<h2>
<span class="header-section-number">78.62</span> 张守一<a class="anchor" aria-label="anchor" href="#%E5%BC%A0%E5%AE%88%E4%B8%80"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶二十七-张守一-1"></span>
张守一者，沧景田里人也。少怠惰，不事生计，自言能易五金，以溺好利者。其后贫弊，不能自存，乃负一柳箧，鬻粉黛以贸衣食，流转江淮间。吕用之以妖妄见遇，遂来广陵，客于萧胜门下。久不得志，将舍胜去，用之闻之，止之曰：「男子以心诚期物，何患无知己？倘能与用之同，即富贵之事当共图之。」由是为用之所荐。高骈见其鄙朴，常以真仙待之。及得志，虽僭侈不及用之，贪冒之心特甚。二都建，为左镆鎁军使，累转检校左仆射。其礼敬次于用之。每话道对酌，自旦及暮，不能自舍。诳惑之计，与用之常相表里，以致数年其事不泄。光启二年，伪朝授守一德州刺史。明年，渤海以闽川奏守一，事未受而败。及从杨行密入城，又请为诸将合太还丹。药未就，会有康知柔者，本郑昌图家吏，昌图判户部，以知柔为发运使，院胥伍讽尝得罪于知柔，鞭之，杨行密入城，讽遂发知柔赃罪二十余事。至是讽及知柔俱絷于军侯狱。知柔素与守一善，曰：「愿入财以赎罪。」守一即白于杨公。公以守一、知柔洎讽事迹皆不可原，遂命就狱杀之。《妖乱志》（《广记》二八九）。</li>
</ol>
</div>
<div id="吴尧卿" class="section level2" number="78.63">
<h2>
<span class="header-section-number">78.63</span> 吴尧卿<a class="anchor" aria-label="anchor" href="#%E5%90%B4%E5%B0%A7%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶二十七-吴尧卿-1"></span>
唐吴尧卿家于广陵，初佣保于逆旅。善书计，因之出入府庭，遂闻于绅间。始为盐铁小吏，性敏辩，于事之利病，皆心记能调，悦人耳目。故丞相李蔚以其能，自首任之。高骈因署尧卿知泗州院，兼利国监，寻奏为刺史。制命未行，会军变，复归广陵。顷之，知浙西院，数月而罢。又知扬州院，兼搉粜使。伪朝授尧卿御史大夫。尧卿托附权势，不问贵贱，苟有歧路，纵厮养辈，必歛袵枉以金玉饵之；微以失势，虽素约为之死交，则相对终日，不复与言，趋利背义如此。权贵无不以贿赂交结之。故不离淮泗，僭窃朱紫，尘污官省。三数年间，盗用盐铁钱六十万缗。时王棨知两使句务，下尧卿狱，将穷其事，为诸葛殷所保持获全。及城陷，军人识是尧卿者，咸请啗之，毕师铎不许，夜令尧卿以他服而遁。至楚州遇变，为仇人所杀，弃尸衢中。其妻以纸絮苇棺歛之，未及就圹，好事者题其上云：「信物一角，附至阿鼻地狱。请去斜封，送上阎罗王。」时人以为笑端。《妖乱志》（《广记》二五二）。</p></li>
<li><p><span id="唐轶二十七-吴尧卿-2"></span>
杨子留后吴尧卿，家有佣赁者，役之既久，一日，持一大桃核，可容数升，以献尧卿。尧卿知其异，稍磨之取食，食尽，颇觉轻徤。尧卿为吏，贪猥残虐。毕师铎之难，投所居后阁井中死，师铎求得类尧卿者杀之。后有得其故居者，窃知其尸在井中，取而得之，举体皆腐坏，而藏府有成金者。《稽神录》（《广记》四一○）。</p></li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83"><span class="header-section-number">78</span> 唐人轶事汇编卷二十七</a></li>
<li><a class="nav-link" href="#%E9%83%91-%E7%95%8B"><span class="header-section-number">78.1</span> 郑　畋</a></li>
<li><a class="nav-link" href="#%E5%8D%A2-%E6%90%BA"><span class="header-section-number">78.2</span> 卢　携</a></li>
<li><a class="nav-link" href="#%E7%8E%8B-%E9%93%8E"><span class="header-section-number">78.3</span> 王　铎</a></li>
<li><a class="nav-link" href="#%E7%8E%8B-%E9%95%A3"><span class="header-section-number">78.4</span> 王　镣</a></li>
<li><a class="nav-link" href="#%E5%B4%94%E5%BD%A6%E6%98%AD"><span class="header-section-number">78.5</span> 崔彦昭</a></li>
<li><a class="nav-link" href="#%E9%83%91%E4%BB%8E%E8%B0%A0"><span class="header-section-number">78.6</span> 郑从谠</a></li>
<li><a class="nav-link" href="#%E5%B4%94-%E6%B2%86"><span class="header-section-number">78.7</span> 崔　沆</a></li>
<li><a class="nav-link" href="#%E5%B4%94-%E6%B2%82"><span class="header-section-number">78.8</span> 崔　沂</a></li>
<li><a class="nav-link" href="#%E8%B1%86%E5%8D%A2%E7%91%91"><span class="header-section-number">78.9</span> 豆卢瑑</a></li>
<li><a class="nav-link" href="#%E7%8E%8B-%E5%BE%BD"><span class="header-section-number">78.10</span> 王　徽</a></li>
<li><a class="nav-link" href="#%E8%90%A7-%E9%81%98"><span class="header-section-number">78.11</span> 萧　遘</a></li>
<li><a class="nav-link" href="#%E9%9F%A6%E6%98%AD%E5%BA%A6"><span class="header-section-number">78.12</span> 韦昭度</a></li>
<li><a class="nav-link" href="#%E6%9D%9C%E8%AE%A9%E8%83%BD"><span class="header-section-number">78.13</span> 杜让能</a></li>
<li><a class="nav-link" href="#%E5%B4%94%E5%AE%89%E6%BD%9C"><span class="header-section-number">78.14</span> 崔安潜</a></li>
<li><a class="nav-link" href="#%E5%8D%A2-%E6%B8%A5"><span class="header-section-number">78.15</span> 卢　渥</a></li>
<li><a class="nav-link" href="#%E8%A3%B4-%E7%92%A9"><span class="header-section-number">78.16</span> 裴　璩</a></li>
<li><a class="nav-link" href="#%E8%90%A7-%E5%BB%AA"><span class="header-section-number">78.17</span> 萧　廪</a></li>
<li><a class="nav-link" href="#%E6%9D%8E-%E6%8B%AF"><span class="header-section-number">78.18</span> 李　拯</a></li>
<li><a class="nav-link" href="#%E5%86%AF-%E8%A1%AE"><span class="header-section-number">78.19</span> 冯　衮</a></li>
<li><a class="nav-link" href="#%E6%9D%8E-%E6%B6%AA"><span class="header-section-number">78.20</span> 李　涪</a></li>
<li><a class="nav-link" href="#%E6%9D%8E-%E8%88%AA"><span class="header-section-number">78.21</span> 李　航</a></li>
<li><a class="nav-link" href="#%E6%9D%9C%E6%99%A6%E8%BE%9E"><span class="header-section-number">78.22</span> 杜晦辞</a></li>
<li><a class="nav-link" href="#%E6%9D%9C%E5%BE%B7%E7%A5%A5"><span class="header-section-number">78.23</span> 杜德祥</a></li>
<li><a class="nav-link" href="#%E4%B9%90%E6%9C%8B%E9%BE%9F"><span class="header-section-number">78.24</span> 乐朋龟</a></li>
<li><a class="nav-link" href="#%E6%9D%A8%E7%9F%A5%E8%87%B3"><span class="header-section-number">78.25</span> 杨知至</a></li>
<li><a class="nav-link" href="#%E7%8E%8B-%E6%85%A5"><span class="header-section-number">78.26</span> 王　慥</a></li>
<li><a class="nav-link" href="#%E6%9D%9C-%E5%8D%87"><span class="header-section-number">78.27</span> 杜　升</a></li>
<li><a class="nav-link" href="#%E5%B4%94%E6%AE%B7%E6%A2%A6"><span class="header-section-number">78.28</span> 崔殷梦</a></li>
<li><a class="nav-link" href="#%E8%8B%97-%E7%BB%85"><span class="header-section-number">78.29</span> 苗　绅</a></li>
<li><a class="nav-link" href="#%E4%BE%AF%E6%98%8C%E4%B8%9A"><span class="header-section-number">78.30</span> 侯昌业</a></li>
<li><a class="nav-link" href="#%E5%AD%9F%E6%98%AD%E5%9B%BE"><span class="header-section-number">78.31</span> 孟昭图</a></li>
<li><a class="nav-link" href="#%E8%96%9B-%E8%83%BD"><span class="header-section-number">78.32</span> 薛　能</a></li>
<li><a class="nav-link" href="#%E9%9F%A6-%E8%9F%BE"><span class="header-section-number">78.33</span> 韦　蟾</a></li>
<li><a class="nav-link" href="#%E6%9D%8E-%E8%B4%A8-1"><span class="header-section-number">78.34</span> 李　质</a></li>
<li><a class="nav-link" href="#%E6%9D%8E-%E7%9E%BB"><span class="header-section-number">78.35</span> 李　瞻</a></li>
<li><a class="nav-link" href="#%E7%8E%8B-%E7%A5%9D"><span class="header-section-number">78.36</span> 王　祝</a></li>
<li><a class="nav-link" href="#%E6%9D%8E-%E7%93%92"><span class="header-section-number">78.37</span> 李　瓒</a></li>
<li><a class="nav-link" href="#%E9%BB%84-%E5%B7%A2"><span class="header-section-number">78.38</span> 黄　巢</a></li>
<li><a class="nav-link" href="#%E5%B0%9A-%E8%AE%A9"><span class="header-section-number">78.39</span> 尚　让</a></li>
<li><a class="nav-link" href="#%E7%94%B0%E4%BB%A4%E5%AD%9C"><span class="header-section-number">78.40</span> 田令孜</a></li>
<li><a class="nav-link" href="#%E9%99%88%E6%95%AC%E7%91%84"><span class="header-section-number">78.41</span> 陈敬瑄</a></li>
<li><a class="nav-link" href="#%E6%9D%8E%E5%BE%B7%E6%9D%83"><span class="header-section-number">78.42</span> 李德权</a></li>
<li><a class="nav-link" href="#%E8%A5%BF%E9%97%A8%E6%80%9D%E6%81%AD"><span class="header-section-number">78.43</span> 西门思恭</a></li>
<li><a class="nav-link" href="#%E5%AD%9F%E6%96%B9%E7%AB%8B"><span class="header-section-number">78.44</span> 孟方立</a></li>
<li><a class="nav-link" href="#%E9%9F%A9-%E7%AE%80"><span class="header-section-number">78.45</span> 韩　简</a></li>
<li><a class="nav-link" href="#%E4%B9%90%E5%BD%A6%E7%A5%AF"><span class="header-section-number">78.46</span> 乐彦祯</a></li>
<li><a class="nav-link" href="#%E7%8E%8B%E9%87%8D%E8%8D%A3"><span class="header-section-number">78.47</span> 王重荣</a></li>
<li><a class="nav-link" href="#%E7%BD%97%E5%BC%98%E4%BF%A1"><span class="header-section-number">78.48</span> 罗弘信</a></li>
<li><a class="nav-link" href="#%E9%99%88-%E7%92%A0"><span class="header-section-number">78.49</span> 陈　璠</a></li>
<li><a class="nav-link" href="#%E6%97%B6-%E6%BA%A5"><span class="header-section-number">78.50</span> 时　溥</a></li>
<li><a class="nav-link" href="#%E5%88%98%E6%B1%89%E5%AE%8F"><span class="header-section-number">78.51</span> 刘汉宏</a></li>
<li><a class="nav-link" href="#%E5%91%A8-%E5%AE%9D"><span class="header-section-number">78.52</span> 周　宝</a></li>
<li><a class="nav-link" href="#%E6%9D%8E%E5%85%A8%E5%BF%A0"><span class="header-section-number">78.53</span> 李全忠</a></li>
<li><a class="nav-link" href="#%E6%9D%8E%E5%8C%A1%E5%A8%81"><span class="header-section-number">78.54</span> 李匡威</a></li>
<li><a class="nav-link" href="#%E6%9D%8E%E5%8C%A1%E4%BF%A6"><span class="header-section-number">78.55</span> 李匡俦</a></li>
<li><a class="nav-link" href="#%E7%A7%A6%E5%AE%97%E6%9D%83"><span class="header-section-number">78.56</span> 秦宗权</a></li>
<li><a class="nav-link" href="#%E5%91%A8-%E5%B2%8C"><span class="header-section-number">78.57</span> 周　岌</a></li>
<li><a class="nav-link" href="#%E5%88%98%E5%B7%A8%E5%AE%B9"><span class="header-section-number">78.58</span> 刘巨容</a></li>
<li><a class="nav-link" href="#%E9%AB%98-%E9%AA%88"><span class="header-section-number">78.59</span> 高　骈</a></li>
<li><a class="nav-link" href="#%E5%90%95%E7%94%A8%E4%B9%8B"><span class="header-section-number">78.60</span> 吕用之</a></li>
<li><a class="nav-link" href="#%E8%AF%B8%E8%91%9B%E6%AE%B7"><span class="header-section-number">78.61</span> 诸葛殷</a></li>
<li><a class="nav-link" href="#%E5%BC%A0%E5%AE%88%E4%B8%80"><span class="header-section-number">78.62</span> 张守一</a></li>
<li><a class="nav-link" href="#%E5%90%B4%E5%B0%A7%E5%8D%BF"><span class="header-section-number">78.63</span> 吴尧卿</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-05.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
