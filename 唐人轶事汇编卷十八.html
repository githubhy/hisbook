<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>69 唐人轶事汇编卷十八 | 历史上的一些人</title>
<meta name="author" content="林峰">
<meta name="description" content="69.1 段秀实  广德二年正月，白孝德授邠宁节度使……时仓廪匮竭，吏人潜窜，军士公行发掘，兼施捶讯，闾里怨苦，远近彰闻。孝德知之，力不能制。公戏谓宾朋曰：「若使余为军候，不令至是。」行军司马王稷以其言启于白孝德，即日以公为都虞候，兼权知奉天县事。浃旬而军不犯禁，逾月而路不拾遗。《段公家传》（《通鉴考异》一六）。...">
<meta name="generator" content="bookdown 0.26 with bs4_book()">
<meta property="og:title" content="69 唐人轶事汇编卷十八 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="69.1 段秀实  广德二年正月，白孝德授邠宁节度使……时仓廪匮竭，吏人潜窜，军士公行发掘，兼施捶讯，闾里怨苦，远近彰闻。孝德知之，力不能制。公戏谓宾朋曰：「若使余为军候，不令至是。」行军司马王稷以其言启于白孝德，即日以公为都虞候，兼权知奉天县事。浃旬而军不犯禁，逾月而路不拾遗。《段公家传》（《通鉴考异》一六）。...">
<meta name="twitter:card" content="summary">
<meta name="twitter:title" content="69 唐人轶事汇编卷十八 | 历史上的一些人">
<meta name="twitter:description" content="69.1 段秀实  广德二年正月，白孝德授邠宁节度使……时仓廪匮竭，吏人潜窜，军士公行发掘，兼施捶讯，闾里怨苦，远近彰闻。孝德知之，力不能制。公戏谓宾朋曰：「若使余为军候，不令至是。」行军司马王稷以其言启于白孝德，即日以公为都虞候，兼权知奉天县事。浃旬而军不犯禁，逾月而路不拾遗。《段公家传》（《通鉴考异》一六）。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷十八" class="section level1" number="69">
<h1>
<span class="header-section-number">69</span> 唐人轶事汇编卷十八<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB"><i class="fas fa-link"></i></a>
</h1>
<div id="段秀实" class="section level2" number="69.1">
<h2>
<span class="header-section-number">69.1</span> 段秀实<a class="anchor" aria-label="anchor" href="#%E6%AE%B5%E7%A7%80%E5%AE%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-段秀实-1"></span>
广德二年正月，白孝德授邠宁节度使……时仓廪匮竭，吏人潜窜，军士公行发掘，兼施捶讯，闾里怨苦，远近彰闻。孝德知之，力不能制。公戏谓宾朋曰：「若使余为军候，不令至是。」行军司马王稷以其言启于白孝德，即日以公为都虞候，兼权知奉天县事。浃旬而军不犯禁，逾月而路不拾遗。《段公家传》（《通鉴考异》一六）。</p></li>
<li><p><span id="唐轶十八-段秀实-2"></span>
初，朱泚谋变大事，李忠臣、源休等并皆同坐，司农卿段秀实与刘海宾伏匕首于靴中，内官觉之。时圣上行幸，群臣疑贰，草乱之间，段公以戎服见泚，共议匡复，往返三四焉。泚情泄于言，段色厉，夺休之笏击泚之首。群凶骇愕，溅血数步，凶党持兵而至，段公被害。泚一手承血，一手指群凶，曰：「义士，勿杀之！」声手相及，段公已害，泚哭之甚哀，封忠义侯，以三品礼葬之。海宾因兵乱而逸于通化门外，被役驴者败之，并见害。故京师号朱泚为热热二字疑尧舜，号希烈为当年桀纣。《奉天录》一。</p></li>
</ol>
</div>
<div id="颜真卿" class="section level2" number="69.2">
<h2>
<span class="header-section-number">69.2</span> 颜真卿<a class="anchor" aria-label="anchor" href="#%E9%A2%9C%E7%9C%9F%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-颜真卿-1"></span>
颜真卿字清臣，瑯琊临沂人也，北齐黄门侍郎之推五代孙。幼而勤学，举进士，累登甲科。真卿年十八九时，卧疾百余日，医不能愈。有道士过其家，自称北山君，出丹砂粟许救之，顷刻即愈。谓之曰：「子有清简之名，已志金台，可以度世，上补仙官，不宜自沉于名宦之海。若不能摆脱尘网，去世之日，可以尔之形炼神阴景，然后得道也。」复以丹一粒授之，戒之曰：「抗节辅主，勤俭致身。百年外，吾期尔于伊洛之间矣。」真卿亦自负才器，将俟大用，而吟阅之暇，常留心仙道。既中科第，四命为监察御史，充河西陇（左）〔右〕军城覆屯交兵使。五原有冤狱久不决，真卿至，辨之。天时方旱，狱决乃雨，郡人呼为「御史雨」。河东有郑延祚者，母卒二十九年，殡于僧舍壖垣地，真卿劾奏之。兄弟三十年不齿，天下耸动。迁殿中侍御史、武部员外。杨国忠怒其不附己，出为平原太守。安禄山逆节颇著，真卿托以霖雨，修城浚壕，阴料丁壮，实储廪，佯命文士泛舟，饮酒赋诗。禄山密侦之，以为书生，不足虞也。无几禄山反，河朔尽陷，唯平原城有备焉。乃使司兵参军驰奏，玄宗喜曰：「河北二十四郡，唯真卿一人而已。朕恨未识其形状耳。」禄山既陷洛阳，杀留守李憕，以其首招降河北。真卿恐摇人心，杀其使者，乃谓诸将曰：「我识李憕，此首非真也。」久之，为冠饰，以草续支体，棺而葬之。禄山以兵守土门，真卿兄杲卿为常山太守，共破土门。十七郡同日归顺，推真卿为帅，得兵二十万，横绝燕赵。诏加户部侍郎、平原太守。时清河郡客李萼谒于军前，真卿与之经略，共破禄山党二万余人于堂邑。肃宗幸灵武，诏授工部尚书、御史大夫。真卿间道朝于凤翔，拜宪部尚书，寻加御史大夫，弹奏黜陟，朝纲大举。连典蒲州、同州，皆有遗爱。为御史唐实所搆，宰臣所忌，贬饶州刺史。复拜升州浙西节度使，征为刑部尚书。又为李辅国所谮，贬蓬州长史。代宗嗣位，拜利州刺史，入为户部侍郎、荆南节度使。寻除右丞，封鲁郡公。宰相元载私树朋党，惧朝臣言其长短，奏令百官凡欲论事，皆先白长官，长官白宰相，然后上闻，真卿奏疏极言之乃止。后因摄祭太庙，以祭器不修言于朝，元载以为诽谤时政，贬硖州别驾。复为抚州、湖州刺史。元载伏诛，拜刑部尚书。代宗崩，为礼仪使。又以高祖已下七圣，谥号繁多，上议请取初谥为定，为宰相杨炎所忌，不行。改太子少傅，潜夺其权。又改太子太师。时李希烈陷汝州，宰相卢杞素忌其刚正，将中害之，奏以真卿重德，四方所瞻，使往谕希烈，可不血刃而平大寇矣。上从之。事行，朝野失色。李勉闻之，以为失一国老，贻朝廷羞，密表请留。又遣人逆之于路，不及。既见希烈，方宣诏旨，希烈养子千余人，雪刃争前欲杀之，丛遶诟骂，神色不动。希烈以身蔽之，乃就馆舍。希烈因宴其党，召真卿坐观之，使倡优讟朝政以为戏。真卿怒曰：「相公，人臣也，奈何使小辈如此！」遂起。希烈使人问仪制于真卿，答曰：「老夫耄矣，曾掌国礼，所记者诸侯朝觐礼耳。」其后希烈使积薪庭中，以油沃之，令人谓曰：「不能屈节，当须自烧。」真卿投身赴火，其逆党救之。真卿乃自作遗表墓志祭文，示以必死。贼党使缢之，兴元元年八月三日也，年七十七。朝廷闻之，辍朝五日，谥文忠公。真卿四朝重德，正直敢言，老而弥壮。为卢杞所排，身殃于贼，天下冤之。别传云：真卿将缢，解金带以遗使者曰：「吾尝修道，以形全为先。吾死之后，但割吾支节血，为吾吭血以绐之，则吾死无所恨矣。」缢者如其言。既死，复收瘗之。《仙传拾遗》及《戎幕闲谈》、《玉堂闲话》（《广记》三二）。</p></li>
<li><p><span id="唐轶十八-颜真卿-2"></span>
天宝中，有范氏尼，乃衣冠流也，知人休咎，鲁公颜真卿妻党之亲也。鲁公尉于醴泉，因诣范氏尼问命曰：「某欲就制科，再乞师姨一言。」范氏曰：「颜郎事必成。自后一两月必朝拜，但半年内慎勿与外国人争竞，恐有谴谪。」公又曰：「某官阶尽，得及五品否？」范笑曰：「邻于一品。颜郎所望，何其卑耶！」鲁公曰：「官阶尽，得五品，身著绯衣，带银鱼，儿子补斋郎，某之望满也。」范尼指坐上紫丝布食单曰：「颜郎衫色如此，其功业名节称是。寿过七十。已后不要苦问。」鲁公再三穷诘，范尼曰：「颜郎聪明过人，问事不必到底。」逾月大酺，鲁公是日登制科高等，授长安尉。不数月，迁监察御史。因押班，中有諠哗无度者，命吏录奏次，即哥舒翰也。翰有新破石堡城之功，因泣诉玄宗。玄宗坐鲁公以轻侮功臣，贬蒲州司仓。验其事迹，历历如见。及鲁公为太师，奉使于蔡州，乃叹曰：「范师姨之言，吾命悬于贼必矣。」《戎幕闲谈》（《广记》二二四）。《南部新书》辛。《唐语林》六。　案：《绀珠集》五、《类说》二一、《白孔六帖》八引范尼言「颜郎衫色如此」一段，云出《明皇十七事》，当为《戎幕闲谈》文羼入《明皇十七事》而致误。又《白孔六帖》三三录此谓出《常侍言旨》、《海录碎事》一四谓出《大中遗事》，亦并有误。</p></li>
<li><p><span id="唐轶十八-颜真卿-3"></span>
颜鲁公真卿为监察御史，充河西陇右军覆屯交兵使。五原旱，有冤狱，狱决乃雨，郡人呼为「御史雨」。《大唐传载》。又《广记》一七二引。《南部新书》乙。《唐语林》一。</p></li>
<li><p><span id="唐轶十八-颜真卿-4"></span>
颜真卿为平原太守，立三碑，皆自撰亲书。其一立于郡门内，纪同时台省擢牧诣郡者十余人；其一立于郭门之西，纪颜氏曹魏时颜裴、高齐时颜之推俱为平原太守，至真卿凡三典兹郡；其一是东方朔庙碑。镌刻既毕，属幽方起逆，未之立也。及真卿南渡，胡寇陷城，州人埋匿此碑。河朔克平，别驾吴子晁，好事之士也，掘碑使立于庙所。其二碑求得旧文，买石镌勒，树之郡门。时颜任抚州，子晁拓三碑本寄之。颜经艰故，对之怆然，曰：「碑者往年一时之事，何期大贤再为修立，非所望也。」即日专使赍书至平原致谢。子晁后至相州刺史，兼御史大夫。《封氏闻见记》十。《唐语林》六。</p></li>
<li><p><span id="唐轶十八-颜真卿-5"></span>
〔贺兰〕进明失律于信都城下，有诏抵罪；公纵之，使赴行在。进明之全，乃公之护也。《颜氏行状》（《通鉴考异》一五）。</p></li>
<li><p><span id="唐轶十八-颜真卿-6"></span>
颜真卿为尚书左丞。代宗车驾自陕府还，真卿请先谒五陵、孔庙，而后还宫。宰相元载谓真卿曰：「公所见虽美，其如不合时宜何？」真卿怒而前曰：「用舍在相公，言者何罪？然朝廷事岂堪相公再破除耶！」载深衔之。《唐语林》五。</p></li>
<li><p><span id="唐轶十八-颜真卿-7"></span>
颜鲁公为临川内史，浇风莫竞，文教大行。康乐已来，用为嘉誉也。邑有杨志坚者，嗜学而居贫，乡人未之知也。山妻厌其𫗴臛不足，索书求离，志坚以诗送之曰：「平生志业在琴诗，头上如今有二丝。渔父尚知谿谷暗，山妻不信出身迟。荆钗任意撩新鬓，明镜从他别画眉。今日便同行路客，相逢即是下山时。」其妻持诗诣州，请公牒，以求别醮。颜公案其妻曰：「杨志坚素为儒学，遍览九经，篇咏之间，风骚可摭。愚妻覩其未遇，遂有离心。王欢之廪既虚，岂遵黄卷；朱叟之妻必去，宁见锦衣。恶辱乡闾，败伤风俗。若无褒贬，侥幸者多阿王。决二十，后任改嫁。杨志坚秀才，赠布绢各二十疋、禄米二十石，便署随军，仍令远近知委。」江左十数年来，莫有敢弃其夫者。《云溪友议》上。又《广记》四九五引。《唐诗纪事》二八。</p></li>
<li><p><span id="唐轶十八-颜真卿-8"></span>
肃宗因前事以降诞日为天平地成节。代宗虽不为节，犹受诸方进献。今上即位，诏公卿议。吏部尚书颜真卿奏：「准《礼经》及历代帝王，无降诞日，惟开元中始为之。又复推本意，以为节者，喜圣寿无疆之庆，天下咸贺，故号节曰『千秋』，万岁之后，尚存此日以为节假，恐乖本意。」于是勅停之。《封氏闻见记》四。《唐语林》八。</p></li>
<li><p><span id="唐轶十八-颜真卿-9"></span>
李希烈跋扈蔡州，时卢杞为相，奏颜鲁公往宣谕之，而谓颜曰：「十三丈此行出自圣意。」颜曰：「公先中丞面上血，某亲舌舐之，乃忍以垂死之年饵于虎口？」杞闻之踣焉。卢即是御史中丞奕之子。《大唐传载》。《唐语林》三。《续世说》一二。</p></li>
<li><p><span id="唐轶十八-颜真卿-10"></span>
颜鲁公之在蔡州，再从姪岘家僮银鹿始终随之。淮西贼将僭窃，问仪注于鲁公。公答曰：「老夫所记，唯诸侯朝觐之礼耳！」临以白刃，视之晏然。尝草遗表，及自为墓志祭文，以置座隅，竟遇害于龙兴寺。《国史补》上。《唐语林》二。</p></li>
<li><p><span id="唐轶十八-颜真卿-11"></span>
颜鲁公尝得方士名药服之，虽老，气力壮健如年三四十人。至奉使李希烈，春秋七十五矣。临行，告人曰：「吾之死，固为贼所杀必矣。且元载所得药方，亦与吾同，但载贪甚，等是死，而载不如吾。吾得死于忠耶？」于是命取席固圜其身，挺立一跃而出。又立两藤倚子相背，以两手握其倚处，悬足点空，不至地三二寸，数千百下。又手按床东南隅，跳至西北者，亦不啻五六。乃曰：「既如此，疾焉得死吾耶？异日幸得归骨来秦，吾姪女为裴郾妻者，郾，即鲁公之亲表姪。此女最仁孝，及吾小青衣翦彩者，颇善承事；是时汝必与二人同启吾棺，知有异于常人之死尔！如穆护，穆护，即鲁公男硕之小名也。天性之道，难言至此。」至蔡州，责希烈反逆无状。竟不敢以面目相见，亦不敢以兵刃相恐，潜命献食者馈空器而已。翌日，贼令官翌来缢之。鲁公曰：「老夫受箓及服药，皆有所得。若断吭，道家所忌。今赠使人一黄金带。吾死之后，但割吾他支节为吾吭血以绐之，死无所恨。」且曰：「使人悟慧如此，不事明天子，反事逆贼，何所图也？」官翌从其言。至明年，希烈死，蔡帅陈仙奇奉鲁公丧归京。犹子颜岘实从柳常侍与裴氏女及翦彩同迎丧于镇国仁寺。咸遵遗旨，启棺如生。柳制鲁公挽歌词曰：「杀身终不恨，归丧遂如生。」《唐语林》六。当出《常侍言旨》。</p></li>
<li><p><span id="唐轶十八-颜真卿-12"></span>
颜太师鲁公刻名于石，或置之高山之上，或沉之大洲之底，而云：「安知不有陵谷之变耶？」《大唐传载》。又《广记》二〇一引作《传记》。《唐语林》四。</p></li>
<li><p><span id="唐轶十八-颜真卿-13"></span>
见沈颜<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%94%90%E8%BD%B6%E4%B8%89%E5%8D%81%E5%9B%9B-%E6%B2%88%E9%A2%9C-2">2</a>。</p></li>
<li><p><span id="唐轶十八-颜真卿-14"></span>
颜真卿晚年尝载石以行，砻而藏之，遇事以书，随其所在，留其所镌石。《天中记》八。</p></li>
<li><p><span id="唐轶十八-颜真卿-15"></span>
见怀素<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%80%80%E7%B4%A0-3">3</a>。</p></li>
<li><p><span id="唐轶十八-颜真卿-16"></span>
唐颜真卿善真、行书，写鲁山令元德秀墓碑，李华文，李阳冰篆额。后人争打其本，号为「四绝」。《实宾录》四。《古今事文类聚》前集六一。</p></li>
</ol>
</div>
<div id="朱-泚" class="section level2" number="69.3">
<h2>
<span class="header-section-number">69.3</span> 朱　泚<a class="anchor" aria-label="anchor" href="#%E6%9C%B1-%E6%B3%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-朱泚-1"></span>
朱泚眉分九聚，相者告以大贵，泚信之。《金台录》（《雪仙杂记》六）。</p></li>
<li><p><span id="唐轶十八-朱泚-2"></span>
〔朱〕泚于宣政殿僭即大位，愚智莫不血怒，衞者多是军人，周行不过数十。自称大秦皇帝，年号应天。伪赦书云：「幽囚之中，神器自至，岂朕薄德所能经营。」彭偃之词。册文，太常少卿樊系之撰，文成服药而卒。故严巨川诗曰：「烟尘忽起犯中原，自古临危贵道存。手持礼器空垂泪，心忆明君不敢言。落日胡笳吟上苑，通宵虏将醉西园。传烽万里无师至，累代何人受汉恩。」《奉天录》一。《南部新书》甲。</p></li>
<li><p><span id="唐轶十八-朱泚-3"></span>
〔建中〕二年夏五月，京师副元帅李晟收复宫阙。朱泚走泾原，而兵士才余数百人，昏忽迷路，不辨南北，因问路于田父。田父对曰：「岂非朱太尉耶！」伪宰相源休止之曰：「汉皇帝。」泚伪号汉。田父曰：「天不长凶，地不生恶，蛇不为龙，鼠不为虎。天网恢恢，去将何适？」泚怒将杀之，忽亡其所在。及去泾州百余里，泚忽马上叩头称乞命，而手足纷纭若有拒捍，因之坠马。良久复苏，左右扶上马，问其故，泚曰：「见段司农、刘海宾杖戈执戟，与朕相敌，不堪其苦也。」时将士闻者益怀异意。翌日达泾州，伪节度使田希鉴闭门不纳。遂至宁州彭源县，为心腹衞士韩旻、薛纶、朱维孝等逼而坠穽。将杀之，泚谓旻，曰：「汝等朕所钟爱，今将败绩，可忍共杀耶？」旻曰：「诚为陛下腹心，失则不可共为涂炭。今借陛下之首以取富贵也。」言未终，泚首已断。《杜阳杂编》上。《广德神异录》（《广记》一二二）。《南部新书》戊。</p></li>
</ol>
</div>
<div id="张光晟" class="section level2" number="69.4">
<h2>
<span class="header-section-number">69.4</span> 张光晟<a class="anchor" aria-label="anchor" href="#%E5%BC%A0%E5%85%89%E6%99%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-张光晟-1"></span>
贼臣张光晟，其本甚微，而有才用，性落拓嗜酒。壮年为潼关卒，屡被主将鞭笞。……后频立战功，积劳官至司农卿。及建中，德宗西狩，光晟奔从，已至开远门，忽谓同行朝官曰：「今日乱兵，乃泾卒廻戈耳，无所统，正应大掠而过，如令有主，祸未可知。朱泚久在泾源，素得人心，今者在城，傥为泾卒扶持，则难制矣。计其仓遑，未暇此谋，诸公能相逐径往至泚宅，召之俱西乎？」诸公持疑，光晟即奔马诣泚曰：「人主出京，公为大臣，岂是宴居之日？」泚曰：「愿从公去。」命驾将行，而泾卒已集其门矣。光晟自将逃去，因为泚所縻。然而奉泚甚力，每有战，常在其间。及神之阵，泚拜光晟仆射平章事，统兵出战，大败而还。《集异记》（《广记》三○四）。</li>
</ol>
</div>
<div id="源-休" class="section level2" number="69.5">
<h2>
<span class="header-section-number">69.5</span> 源　休<a class="anchor" aria-label="anchor" href="#%E6%BA%90-%E4%BC%91"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-源休-1"></span>
〔朱〕泚始乱长安，源休、姚令言等广陈图谶，以坚泚意。及为伪宰相，日益自负。休乃收图书，贮仓廪，作萧何事业。或闻王师不利，而喜色出面，谓令言曰：「天下将定。吾等之功岂后于萧何矣？」令言曰：「汉皇未弱于刘季。」休退语伪黄门侍郎蒋谏曰：「若度其才，即吾为萧，姚为曹耳。」识者闻之，谓休不奈官职。乔琳虽受伪官而性好谐戏，因语旧僚曰：「源公真所谓火迫酂侯耳。」《杜阳杂编》上。《大唐新语》（《广记》二五五）。《续世说》六。</li>
</ol>
</div>
<div id="乔-琳" class="section level2" number="69.6">
<h2>
<span class="header-section-number">69.6</span> 乔　琳<a class="anchor" aria-label="anchor" href="#%E4%B9%94-%E7%90%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-乔琳-1"></span>
乔琳以天宝元年冬自太原赴举，至大梁，舍于逆旅。时天寒雪甚，琳马死，佣仆皆去，闻浚仪尉刘彦庄喜宾客，遂往告之。彦庄客申屠生者善鉴人，自云八十以上，颇箕踞傲物，虽知名之士未尝与之揖让。及琳至，则言款甚狎，彦庄异之。琳既出，彦庄谓生曰：「他宾客贤与不肖，未尝见生与之一言，向者乔生一布衣耳，何词之密欤？」生笑曰：「此固非常人也。且当为君之长吏，宜善视之，必获其报。向与之言，盖为君结交耳。然惜其情反于气，心不称质，若处极位，不至百日，年过七十，当主非命。子宜志之。」彦庄遂馆之数日，厚与车马，送至长安，而申屠生亦告去，且曰：「吾辱君之惠，今有以报矣，请从此辞。」竟不知所在。琳后擢进士登第，累佐大府。大历中，除怀州刺史。时彦庄任修武令，误断狱，有死者，为其家讼冤，诏下御史劾其事。及琳至，竟获免。建中初，征拜中书侍郎平章事，在位八十七日，以疾罢。后陷贼朱泚中，方削发为僧，泚知之，竟逼受逆命。及收复，亦陈其状，太尉李晟欲免其死，上不可，遂诛之，年七十一矣。《前定录》。又《广记》一五○引。《南部新书》庚。</p></li>
<li><p><span id="唐轶十八-乔琳-2"></span>
朱泚陷京师，天子幸梁洋，乔琳侍从。至盩厔南谷口，奏德宗曰：「臣为陛下仙游寺出家以禳灾。」上甚喜，惜其去，不能阻，乃听之。至仙游不逾月，入京师持杯乞匄。人有布施者，琳戏之曰：「尚有常施。」后反为泚作吏部尚书，知选事。有选人通官，云「不稳便」，又戏云：「只公此选得稳便否？」泚败，上亲点逆人簿，至琳。上曰：「与卿平昔分深，盩厔相舍，甚欲赦卿，其如法何？持杯判官选，言犹在耳。当时戏谈时，朕于尔时惶惶也。」左右喝琳付法。《唐语林》六。《芝田录》（《类说》一一）。</p></li>
<li><p><span id="唐轶十八-乔琳-3"></span>
见源休<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E6%BA%90%E4%BC%91-1">1</a>。</p></li>
</ol>
</div>
<div id="彭-偃" class="section level2" number="69.7">
<h2>
<span class="header-section-number">69.7</span> 彭　偃<a class="anchor" aria-label="anchor" href="#%E5%BD%AD-%E5%81%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-彭偃-1"></span>
大历中，彭偃未仕时，尝有人谓曰：「君当得珠而贵，后且有祸。」寻为官得罪，谪为澧州司马。既至，以江中多蚌，偃喜，以为珠可贵，即命人采之，获蚌甚多，而卒无有应。及朱泚反，召偃为伪中书舍人。偃方悟得珠乃朱泚也。果诛死。《宣室志》一。又《广记》一四三引。</li>
</ol>
</div>
<div id="朱-滔" class="section level2" number="69.8">
<h2>
<span class="header-section-number">69.8</span> 朱　滔<a class="anchor" aria-label="anchor" href="#%E6%9C%B1-%E6%BB%94"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-朱滔-1"></span>
朱滔括兵，不择士族，悉令赴军，自阅于毬场。有士子容止可观，进趋淹雅。滔自问之曰：「所业者何？」曰：「学为诗。」问：「有妻否？」曰：「有。」即令作寄内诗，援笔立成。词曰：「握笔题诗易，荷戈征戍难。惯从鸳被暖，怯向雁门寒。瘦尽宽衣带，啼多渍枕檀。试留青黛着，回日画眉看。」又令代妻作诗答曰：「蓬鬓荆钗世所稀，布裙犹是嫁时衣。胡麻好种无人种，合是归时底不归。」滔遗以束帛，放归。《本事诗·情感》。《古今诗话》（《诗话总龟》前集二三）。</li>
</ol>
</div>
<div id="李希烈" class="section level2" number="69.9">
<h2>
<span class="header-section-number">69.9</span> 李希烈<a class="anchor" aria-label="anchor" href="#%E6%9D%8E%E5%B8%8C%E7%83%88"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李希烈-1"></span>
建中中，李希烈攻汴州，城未陷，用百姓妇女及辎重以实壕堑，谓之湿梢。《大唐传载》。又《广记》二六九引。</li>
</ol>
</div>
<div id="张忠志" class="section level2" number="69.10">
<h2>
<span class="header-section-number">69.10</span> 张忠志<a class="anchor" aria-label="anchor" href="#%E5%BC%A0%E5%BF%A0%E5%BF%97"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-张忠志-1"></span>
〔张〕忠志末年，惟纳妖妄之人、兼阴阳、术数、谄媚苟且之辈，争献图谶。称有尊位，诈作朱草、灵芝，凿石上作名字。又于后堂院结坛场，清斋菜食，置金杯、玉斝、银盘，云甘露神酒自至其内。又言天符下降。忠志自谓命符上天，将吏罔有谏者。使行文牒，布告州县云：「灵芝朱草，王者之瑞，辄生坛上，香满院中，灵石呈祥，天符飞应，甘露如蜜，神酒盈杯，匪我所求，不期自至。各牒管内郡县，宜令知委，同为喜庆也。」既而日为妖妄者更相矫云：「不日当有天神下降，持金箱玉印而至，然后即大位，为天所授也。四方皆自归伏，不待征讨，海内坐而定矣。」忠志大悦。多以金银、罗锦，异物赏之。阴阳、妖妄者自知虚伪，恐事泄见诛，共言：「相公宜服甘露、灵芝草汤，即天神降速。」忠志一任妖者，遂于汤中密著毒乐，既饮毕，便失音，三日而卒。《燕南记》（《通鉴考异》一八）。</li>
</ol>
</div>
<div id="王士真" class="section level2" number="69.11">
<h2>
<span class="header-section-number">69.11</span> 王士真<a class="anchor" aria-label="anchor" href="#%E7%8E%8B%E5%A3%AB%E7%9C%9F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-王士真-1"></span>
唐贞元中有李生者，家河朔间，少有膂力，恃气好侠，不拘细行，常集轻薄少年二十余辈为乐。厥后省过，折节读书，以诗名称之。累为河朔官，改深州录事参军。生美风仪，善谈笑，曲晓吏事，廉谨明干，至于击鞠饮酒，兼能之，雅为太守所重。时王武俊帅成德军，恃功负众，不顾法度，支郡守畏之侧目。尝遣其子士真巡属郡，至深州，太守大具牛酒，所居备声乐，宴士真。太守畏武俊，而奉士真之礼甚谨，又虑有以酒忤士真者，以是僚吏宾客一不敢召。士真大喜，以为他郡莫能及，欢饮入夜，士真乃曰：「幸使君见待之厚，欲尽乐于今夕。岂无嘉宾韵士？愿为我召而见之。」太守致敬前白曰：「偏郡无名人。其僚属庸猥，恐其辞令不谨，礼度失当。少有愆责，吾之任也。」士真强之，太守曰：「录事参军李某，愿以侍谈笑。」士真曰：「但命之。」于是召李生。生入趋拜，士真见之，色甚怒。既而命坐，貌益恭。士真甚不悦，瞪视攘腕，无向时之欢矣。太守惧，莫知所谓，顾视生，腼然而汗，不能持杯。一座皆愕。少顷，士真叱左右缚李某系狱，左右即牵李袂疾去，械狱中。已而士真欢饮如初。迨晓宴罢。……有顷，士真醉悟，急召左右往狱中取李某首来，左右即于狱中斩其首以送士真，士真熟视而笑。既而又与太守大饮于郡斋，酒酣，太守因欢甚，乃曰：「某幸得守一郡，而副大使下察弊政，宽不加罪，为恩厚矣。昨夕，副大使命某召他客，属郡僻小无客，不足奉欢宴者，窃以李某善饮酒，故为召之，而李某愚劣，不习礼法，有忤于明公，实余之罪也。今明公既已诛之，宜矣。窃有所未晓，敢问李某之罪何为者？愿得明公教之，且用诫于将来也。」士真笑曰：「李生亦无罪，但一见之，即忿然激吾怒，便有戕戮之意。今既杀之，吾亦不知其所以然也。君无再言。」《宣室志》三。又《广记》一二五引。</li>
</ol>
</div>
<div id="李师古" class="section level2" number="69.12">
<h2>
<span class="header-section-number">69.12</span> 李师古<a class="anchor" aria-label="anchor" href="#%E6%9D%8E%E5%B8%88%E5%8F%A4"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李师古-1"></span>
刘元迥者，狡妄人也，自言能炼水银作黄金，又巧以鬼道惑众，众多迷之，以是致富。李师古镇平卢，招延四方之士，一艺者至，则厚给之。元迥遂以此术干师古，师古异之，面试其能，或十铢五铢，皆立成焉。盖先以金屑置于汞中也。师古曰：「此诚至宝，宜何用？」元迥贵成其奸，不虞后害，乃曰：「杂之他药，徐烧三年，可以飞仙；为食器，可以避毒；以为翫用，可以辟邪。」师古大神之，因曰：「再烧其期稍缓。子且为我化十斤，将备吾所急之器也。」元迥本衒此术，规师古钱帛，逡巡则谋遯去。为师古縻之，专令烧金，其数极广。元迥无从而致，因以鬼道说师古曰：「公绍续一方三十余载，虽戎马仓廪天下莫与之俦，然欲遣四方仰归威德，所图必遂者，须假神祇之力。」师古甚悦，因而询之。元迥则曰：「泰岳天齐王，玄宗东封，因以沈香刻制其像，所以玄宗享国永年。公能以他宝易其像，则受福与开元等矣。」师古狂悖，甚然之。元迥乃曰：「全躯而致，或恐卒不能办。且以黄金十五斤，铸换其首，固当获祐矣。」师古曰：「君便先为烧之，速成其事。」元迥大笑曰：「天齐虽曰贵神，乃鬼类耳，若以吾金为其首，岂冥鬼敢依至灵之物哉？是则斥逐天齐，何希其福哉！但以山泽纯金而易之，则可矣。」师古尤异之，则以藏金二十斤恣元迥所为，仍命元迥就岳庙而易焉。元迥乃以铅锡杂类，镕其外而易之，怀其真金以归，为师古作饮食器皿，靡不办集矣。师古尤加礼重，事之如兄。玉帛姬妾居第，资奉甚厚。明年，……而师古暴疡，不数日，脑溃而卒。其弟师道领事，即令判官李文会、虞早等按之，元迥辞穷，戮之于市。《集异记》（《广记》三〇八）。</li>
</ol>
</div>
<div id="李怀光" class="section level2" number="69.13">
<h2>
<span class="header-section-number">69.13</span> 李怀光<a class="anchor" aria-label="anchor" href="#%E6%9D%8E%E6%80%80%E5%85%89"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-李怀光-1"></span>
〔兴元元年〕七月十二日，驾还长安。上使谏议大夫孔巢父、中官谭怀仙持诏赦怀光曰：「奉天之时，非卿不能救朕；今日之事，非朕不能容卿。宜委军赴阙，以保官爵。」使者将至，怀光阴导其卒使留己。卒之蕃、浑者希怀光意，辄害二使，欲食其肉。怀光翼而覆之，全尸以闻。《邠志》（《通鉴考异》一八）。</p></li>
<li><p><span id="唐轶十八-李怀光-2"></span>
李怀光既叛于蒲，朝廷以法诛之。有子七人，其长曰铦，谓诸弟曰：「我兄弟不可死于兵卒之手，曾不自裁！」于是执劒俱斩弟首，堆积叠之，立劒于中，以心淬劒，乃洞于胸。闻者伤之。《独异志》下。　案：铦，史传作淮。</p></li>
</ol>
</div>
<div id="顾-况" class="section level2" number="69.14">
<h2>
<span class="header-section-number">69.14</span> 顾　况<a class="anchor" aria-label="anchor" href="#%E9%A1%BE-%E5%86%B5"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-顾况-1"></span>
顾况从辟，与府公相失，揖出幕。况曰：「某梦口与鼻争高下。口曰：『我谈今古是非，尔何能居我上？』鼻曰：『饮食非我不能辨。』眼谓鼻曰：『我近鉴豪端，远察天际，惟我当先。』又谓眉曰：『尔有何功，居我上？』眉曰：『我虽无用，亦如世有宾客，何益主人？无即不成礼仪。若无眉，成何面目？』」府公悟其讥，待之如初。又旧说：顾况与韦夏卿饮酒，时金气已残，夏卿请席征秋后意，或曰「寒蝉鸣」，或曰「班姬扇」，而况云「马尾」，众哂之。曰：「此非在秋后乎？」《唐语林》六。</p></li>
<li><p><span id="唐轶十八-顾况-2"></span>
吴郡顾况，贞元中进士及第，词清妙绝，为韩晋公浙西观察判官。公尝有乳母与外相通，卜射求事，公持法欲杀，阖宅莫敢言，密令人言于况令救之。况乃诣公所问何故，公曰：「天下皆知某守法，岂伊乳母先犯也？」况对曰：「三尺儿亦知公法令禁，何宅内人而违犯？然公幼年时读书早起夜卧，看侍即要乳母，今年长为公相侯伯，乳母焉用哉？诚宜杀之也。」公悲悟，遽舍之。况后在朝为小著，谐谑轻薄，傲毁朝士，贬信州司马。《桂苑丛谈·史遗》。又《类说》二七引《史遗》。</p></li>
<li><p><span id="唐轶十八-顾况-3"></span>
白尚书应举，初至京，以诗谒顾著作。顾覩姓名，熟视白公曰：「米价方贵，居亦弗易。」乃披卷，首篇曰：「离离原上草，一岁一枯荣。野火烧不尽，春风吹又生。」即嗟赏曰：「道得个语，居即易矣。」因为之延誉，声名大振。《幽闲鼓吹》又《广记》一七○引。《唐摭言》七。《古今诗话》（《诗话总龟》前集四）。《唐语林》三。《优古堂诗话》。《唐才子传》六。</p></li>
<li><p><span id="唐轶十八-顾况-4"></span>
明皇代，以杨妃、虢国宠盛，宫娥皆颇衰悴，不备掖庭。常书落叶，随御水而流云：「旧宠悲秋扇，新恩寄早春。聊题一片叶，将寄接流人。」顾况著作闻而和之。既达宸聪，遣出禁内者不少。或有五使之号焉。和曰：「愁见莺啼柳絮飞，上阳宫女断肠时。君恩不禁东流水，叶上题诗寄与谁。」《云溪友议》下。《唐诗纪事》七八。</p></li>
<li><p><span id="唐轶十八-顾况-5"></span>
顾况在洛，乘间与三诗友游于苑中，坐流水上，得大梧叶，题诗上曰：「一入深宫里，年年不见春。聊题一片叶，寄与有情人。」况明日于上游，亦题叶上，放于波中，诗曰：「花落深宫莺亦悲，土阳宫女断肠时。帝城不禁东流水，叶上题诗欲寄谁。」后十余日，有人于苑中寻春，又于叶上得诗，以示况，诗曰：「一叶题诗出禁城，谁人酬和独含情。自嗟不及波中叶，荡漾乘春取次行。」《本事诗·情感》。《名贤诗话》（《诗话总龟》前集二三）。　案：宫女叶上题诗，又见卢渥、李茵。</p></li>
<li><p><span id="唐轶十八-顾况-6"></span>
李邺侯为相日，吴人顾况西游长安，邺侯一见如故，待以殊礼。邺侯卒，况作《白鸟诗》以寄怀，曰：「万里飞来为客鸟，曾蒙丹凤借枝柯。一朝凤去梧桐死，满目鸱鸢奈尔何？」大为权贵所嫉，贬饶州司户。《贾氏谈录》。《侯鲭录》六。</p></li>
<li><p><span id="唐轶十八-顾况-7"></span>
吴人顾况，词句清绝，杂之以诙谐，尤多轻薄。为著作郎，傲毁朝列，贬死江南。《国史补》中。</p></li>
<li><p><span id="唐轶十八-顾况-8"></span>
见贺知章<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E8%B4%BA%E7%9F%A5%E7%AB%A0-5">5</a>。</p></li>
<li><p><span id="唐轶十八-顾况-9"></span>
顾况著作披道服在茅山，有一秀才行吟曰：「驻马上山阿。」久思不得。顾曰：「何不道『风来屎气多』？」秀才云：「贤莫无礼。」顾曰：「是况。」其人渐惕而退。《北梦琐言》七。</p></li>
<li><p><span id="唐轶十八-顾况-10"></span>
顾况志尚疏逸，近于方外。有时宰曾招致，将以好官命之，况以诗答曰：「四海如今已太平，相公何用唤狂生。此身还似笼中鹤，东望沧洲叫一声。」后吴中皆言况得道解化去。《尚书故实》。又《广记》二○二引。《南部新书》乙。《唐诗纪事》二八。</p></li>
<li><p><span id="唐轶十八-顾况-11"></span>
顾况全家隐居茅山，竟莫知所止。其子非熊及第归庆，既莫知况宁否，亦隐于旧山。或闻有所遇长生之秘术也。《唐摭言》八。《唐才子传》三。</p></li>
<li><p><span id="唐轶十八-顾况-12"></span>
顾况字逋翁，吴兴人。不修检操，颇好诗咏，善画山水。初为韩晋公江南判官，入为著作佐郎，久次不迁，乃嘲诮宰相，为宪司所劾，贞元五年贬饶州司户。居茅山，以寿终。有《画评》一篇，未为精当也。《历代名画记》一○。《唐诗纪事》二八。</p></li>
<li><p><span id="唐轶十八-顾况-13"></span>
顾况字逋翁；文词之暇，兼攻小笔。尝求知新亭监，人或诘之，谓曰：「余要写貌海中山耳。」仍辟善画者王默为副知也。《尚书故实》。又《广记》二一三引。《唐诗纪事》二八。参看王默1。</p></li>
<li><p><span id="唐轶十八-顾况-14"></span>
大历中，吴士姓顾，何焯注：「此顾逋翁也。」 以画山水历抵诸侯之门。每画，先帖绢数十幅于地，乃硏墨汁及调诸采色，各贮一器，使数十人吹角击鼓，百人齐声噉叫。顾子着锦袄锦缠头，饮酒半酣，遶绢帖走十余匝，取墨汁摊写于绢上，次写诸色，乃以长巾一，一头覆于所写之处，使人坐压，己执巾角而曳之，回环既遍，然后以笔墨随势开决为峰峦岛屿之状。夫画者澹雅之事，今顾子瞋目鼓噪，有战之象，其画之妙者乎！《封氏闻见记》五。</p></li>
<li><p><span id="唐轶十八-顾况-15"></span>
顾况丧一子，年十七。其子魂游，恍惚如梦，不离其家。顾悲伤不已，因作诗，吟之且哭。诗云：「老人丧一子，日暮泣成血。心逐断猿惊，迹随飞鸟灭。老人年七十，不作多时别。」其子听之感恸，因自誓忽若作人，当再为顾家子。经日，如被人执至一处，若县吏者，断令托生顾家，复都无所知。忽觉心醒，开目认其屋宇，兄弟亲爱满侧，唯语不得。当其生也，以后又不记。年至七岁，其兄戏批之，忽曰：「我是尔兄，何故批我！」一家惊异，方叙前生事，历历不误。弟妹小名，悉遍呼之。抑知羊叔子事非怪也。即进士顾非熊，成式常访之，涕泣为成式言。释氏《处胎经》，言人之住胎，与此稍差。《酉阳杂俎》前集一二。又《广记》三八八引。《唐诗纪事》六三。</p></li>
<li><p><span id="唐轶十八-顾况-16"></span>
唐著作郎顾况，字逋翁，好轻侮朝士，贬在江外，多与僧道交游。时居茅山，暮年有一子，即非熊前身也。一旦暴亡，况追悼哀切，所不忍言，乃吟曰：「老人丧爱子，日暮泣成血。老人年七十，不作多时别。」非熊在冥间闻之，甚悲忆，遂以情告冥官，皆悯之。遂商量却令生于况家，三岁能言冥间闻父苦吟，却求再生之事，历历然。长成应举，擢进士第。或有朝士问，即垂泣而言之。王定保《摭言》云：人传况父子皆有所遇，不知何适。由此而言，信有之矣。《北梦琐言》八。</p></li>
</ol>
</div>
<div id="戴叔伦" class="section level2" number="69.15">
<h2>
<span class="header-section-number">69.15</span> 戴叔伦<a class="anchor" aria-label="anchor" href="#%E6%88%B4%E5%8F%94%E4%BC%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-戴叔伦-1"></span>
贞元五年，初置中和节。御制诗，朝臣奉和，诏写本赐戴叔伦于容州，天下荣之。《国史补》下。又《广记》一九八引。《衣冠盛事》（陶本《说郛》三一）。《广卓异记》（《诗话总龟》前集一○）。</p></li>
<li><p><span id="唐轶十八-戴叔伦-2"></span>
戴叔伦贞元中罢容管都督，上表请度为道士。《唐摭言》八。</p></li>
</ol>
</div>
<div id="戎-昱" class="section level2" number="69.16">
<h2>
<span class="header-section-number">69.16</span> 戎　昱<a class="anchor" aria-label="anchor" href="#%E6%88%8E-%E6%98%B1"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-戎昱-1"></span>
李夔廉桂林，月夜闻邻居吟咏之音清，迟明访之，乃昱也，即延为幕宾。后因饮席调其侍儿，夔微知其故，即赠之。昱感怍赋诗，有「恩合死前酬」之句。《郡斋读书志》四中。《唐才子传》三。　案：李夔，当为「李昌夔」，大历八年为桂管观察使。</p></li>
<li><p><span id="唐轶十八-戎昱-2"></span>
韩晋公镇浙西，戎昱为部内刺史。失州名。 郡有酒妓，善歌，色亦媚妙，昱情属甚厚。浙西乐将闻其能，白晋公，召置籍中。昱不敢留，饯于湖上，为歌词以赠之；且曰：「至彼令歌，必首唱是词。」既至，韩为开筵，自持杯，命歌送之，遂唱戎词。曲既终，韩问曰：「戎使君于汝寄情邪？」悚然起立曰：「然。」言随泪下。韩令更衣待命，席上为之忧危。韩召乐将责曰：「戎使君名士，留情郡妓，何故不知而召置之，成余之过！」乃笞之。命与妓百缣，即时归之。其词曰：「好去春风湖上亭，柳条藤蔓系离情。黄莺久住浑相识，欲别频啼四五声。」《本事诗·情感》。《古今诗话》（《诗话总龟》前集二三）。</p></li>
<li><p><span id="唐轶十八-戎昱-3"></span>
见于頔<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E4%BA%8E%E9%A0%94-7">7</a>。</p></li>
<li><p><span id="唐轶十八-戎昱-4"></span>
宪宗皇帝朝，以北狄频侵边境，大臣奏议，古者和亲之有五利，而日无千金之费。上曰：「比闻有一卿能为诗，而姓氏稍僻，是谁？」宰相对曰：「恐是包子虚、冷朝阳。」皆不是也。上遂吟曰：「山上青松陌上尘，云泥岂合得相亲？世路尽嫌良马瘦，唯君不弃卧龙贫。千金未必能移姓，一诺从来许杀身。莫道书生无感激，寸心还是报恩人。」侍臣对曰：「此是戎昱诗也。京兆尹李銮拟以女嫁昱，令改其姓，昱固辞焉。」上悦曰：「朕又记得《咏史》一篇，此人若在，便与朗州刺史。武陵桃源，足称诗人之兴咏。」圣旨如此稠叠，士林之荣也。其《咏史诗》云：「汉家青史内，计拙是和亲。社稷依明主，安危托妇人。岂能将玉貌，便欲静胡尘。地下千年骨，谁为辅佐臣？」上笑曰：「魏绛之功，何其懦也？」大臣公卿遂息和戎之论矣。《云溪友议》下。又《广记》一九八引。《诗话总龟》前集四。《唐诗纪事》二八。《唐才子传》三。</p></li>
<li><p><span id="唐轶十八-戎昱-5"></span>
戎昱，不知何许人也，建中间为虔州刺史。作字有楷法。其用笔类段季展，然筋骨太刚，而殊乏婉媚，故雅德者避之。尝书其自作《早梅》诗云：「应缘近水花先发，疑是经春雪未消。」岂有得于此者，宜其字特奇崛，盖是挟胜气以作之耳。《宣和书谱》四。</p></li>
</ol>
</div>
<div id="梁-肃" class="section level2" number="69.17">
<h2>
<span class="header-section-number">69.17</span> 梁　肃<a class="anchor" aria-label="anchor" href="#%E6%A2%81-%E8%82%83"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-梁肃-1"></span>
贞元中，李元宾、韩愈、李绛、崔群同年进士。先是四君子定交久矣，共游梁补阙之门，居三岁，肃未之面，而四贤造肃多矣，靡不偕行。肃异之，一日延接，观等俱以文学为肃所称，复奖以交游之道。然肃素有人伦之鉴，观、愈等既去，复止绛、群，曰：「公等文行相契，他日皆振大名；然二君子位极人臣，勉旃！勉旃！」后二贤果如所卜。《唐摭言》七。又《广记》一七○引。　案：梁肃之「肃」，原误作「萧」，《广记》不误。</p></li>
<li><p><span id="唐轶十八-梁肃-2"></span>
陆忠州榜时，梁补阙肃、王郎中杰佐之，肃荐八人俱捷，余皆共成之。故忠州之得人，皆烜赫。事见韩文公与陆傪员外书。《唐摭言》八。</p></li>
</ol>
</div>
<div id="符-载" class="section level2" number="69.18">
<h2>
<span class="header-section-number">69.18</span> 符　载<a class="anchor" aria-label="anchor" href="#%E7%AC%A6-%E8%BD%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-符载-1"></span>
唐武都符载，字厚之，本蜀人，有奇才。始与杨衡、宋济栖青城山以习业，杨衡擢进士第，宋济先死无成，唯符公以王霸自许，耻于常调，怀会之望。韦南康镇蜀，辟为支使，虽曰受知，尚多偃蹇。韦公于二十四化设醮，请撰斋词，于时陪饮于摩诃之池，符公离席盥潄，命使院小吏十二人捧砚。人分两题，绕步池滨，各授口占，其敏速如此。刘辟时为金吾仓曹参军，依栖韦公，特与譔真赞，其词云：「矫矫化初，气杰文雄。灵螭出水，秋鹗乘风。行义则固，辅仁乃通。他年良觌，麟阁之中。」洎京兆变故，彭城知留务，起雄据之意，符为其所縻。凡有代奏，愈更恭顺。刘辟之败也，幕寮多罹其祸，唯符生以牋奏藁草一箧呈高崇文相公，长揖东下，栖于庐山。即前之真赞，可谓有先鉴也。居浔阳二林间，优游卒岁。南昌军奏请为副倅，授奉礼郎，不赴。命小僮持一幅上于襄阳，乞百万钱买山。四方交辟，羔雁盈于山门，草堂中以女妓二十人娱侍，声名借甚。于时守道循常者号曰「凶人」。曾览符公全集，其文简举清便。入其堂奥者，唯建平子覃正夫乎？宋济虽有词学，其文冗泛，非符之流。湛贲卒于彭山宰，墓铭即宋文也。《北梦琐言》五。又《广记》一九八引。《唐诗纪事》五一。</p></li>
<li><p><span id="唐轶十八-符载-2"></span>
见于頔<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E4%BA%8E%E9%A0%94-7">7</a>。</p></li>
<li><p><span id="唐轶十八-符载-3"></span>
唐符载文学武艺双绝，常畜一剑，神光照夜为昼。客游至淮浙，遇巨商舟舰，遭蛟作梗，不克前进，掷剑一挥，血洒如雨，舟舸安流而逝。后遇寒食，于人家裹秬粽，麤如桶，食刀不可用，以此剑断之讫，其剑无光，若顽铁，无所用矣。古人云：「千钧之弩，不为鼷鼠发机。」其此剑之谓乎。《芝田录》（《广记》二三二）。</p></li>
</ol>
</div>
<div id="杨-衡" class="section level2" number="69.19">
<h2>
<span class="header-section-number">69.19</span> 杨　衡<a class="anchor" aria-label="anchor" href="#%E6%9D%A8-%E8%A1%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-杨衡-1"></span>
见李群<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E6%9D%8E%E7%BE%A4-1">1</a>。</li>
</ol>
</div>
<div id="崔-郊" class="section level2" number="69.20">
<h2>
<span class="header-section-number">69.20</span> 崔　郊<a class="anchor" aria-label="anchor" href="#%E5%B4%94-%E9%83%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-崔郊-1"></span>
见于頔<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E4%BA%8E%E9%A0%94-7">7</a>。</li>
</ol>
</div>
<div id="李-观-1" class="section level2" number="69.21">
<h2>
<span class="header-section-number">69.21</span> 李　观<a class="anchor" aria-label="anchor" href="#%E6%9D%8E-%E8%A7%82-1"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-李观-1"></span>
见梁肃<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E6%A2%81%E8%82%83-1">1</a>。</p></li>
<li><p><span id="唐轶十八-李观-2"></span>
李观作《百年歌》，王湜请其法，观向湜弹指曰：「遗子爪甲清尘，庶几文思有加。」《诗源指诀》（《云仙杂记》六）。</p></li>
<li><p><span id="唐轶十八-李观-3"></span>
李元宾与弟书云，赖一仆佣债，以资日给。其文颇勤勤叙之，而不记姓名。《唐摭言》一五。</p></li>
</ol>
</div>
<div id="于公异" class="section level2" number="69.22">
<h2>
<span class="header-section-number">69.22</span> 于公异<a class="anchor" aria-label="anchor" href="#%E4%BA%8E%E5%85%AC%E5%BC%82"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-于公异-1"></span>
德宗览李令收城露布，至「臣已肃清宫禁，祇谒寝园，钟簴不移，庙貌如故」，感涕失声，左右六军皆呜咽。露布，于公异之词也。议者以国朝捷书露布无如此者。公异后为陆贽所忌，诬以家行不至，赐《孝经》一卷，坎而终，朝野惜之。《国史补》上。又《广记》四九六引。《侯鲭录》六。</li>
</ol>
</div>
<div id="严巨川" class="section level2" number="69.23">
<h2>
<span class="header-section-number">69.23</span> 严巨川<a class="anchor" aria-label="anchor" href="#%E4%B8%A5%E5%B7%A8%E5%B7%9D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-严巨川-1"></span>
见朱泚<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E6%9C%B1%E6%B3%9A-2">2</a>。</li>
</ol>
</div>
<div id="欧阳詹" class="section level2" number="69.24">
<h2>
<span class="header-section-number">69.24</span> 欧阳詹<a class="anchor" aria-label="anchor" href="#%E6%AC%A7%E9%98%B3%E8%A9%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-欧阳詹-1"></span>
见常衮<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%94%90%E8%BD%B6%E5%8D%81%E5%85%AD-%E5%B8%B8%E8%A1%AE-7">7</a>。</p></li>
<li><p><span id="唐轶十八-欧阳詹-2"></span>
见林藻<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E6%9E%97%E8%97%BB-1">1</a>。</p></li>
<li><p><span id="唐轶十八-欧阳詹-3"></span>
欧阳詹字行周，泉州晋江人。弱冠能属文，天纵浩汗。贞元年，登进士第。毕关试，薄游太原，于乐籍中因有所悦，情甚相得。及归，乃与之盟曰：「至都当相迎耳。」即洒泣而别，仍赠之诗曰：「驱马渐觉远，廻头长路尘。高城已不见，况复城中人。去意既未甘，居情谅多辛。五原东北晋，千里西南秦。一屦不出门，一车无停轮。流萍与系瓠，早晚期相亲。」寻除国子四门助教，住京。籍中者思之不已，经年，得疾且甚，乃危妆引髻，刃而匣之，顾谓女弟曰：「吾其死矣。苟欧阳生使至，可以是为信。」又遗之诗曰：「自从别后减容光，半是思郎半恨郎。欲识旧时云髻样，为奴开取缕金箱。」绝笔而逝。及詹使至，女弟如言，径持归京，具白其事。詹启函阅之，又见其诗，一恸而卒。故孟简赋诗哭之。《闽川名士传》（《广记》二七四）。《唐诗纪事》三五。</p></li>
</ol>
</div>
<div id="姚-岘" class="section level2" number="69.25">
<h2>
<span class="header-section-number">69.25</span> 姚　岘<a class="anchor" aria-label="anchor" href="#%E5%A7%9A-%E5%B2%98"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-姚岘-1"></span>
姚岘有文学，而好滑稽，遇机即发。姚仆射南仲廉察陕郊，岘初释艰服候见，以宗从之旧，延于中堂。吊讫，未语及他事。陕当两京之路，宾客谒无时。门外忽有投刺者云：「李过庭。」仆射曰：「过庭之名甚新，未知谁家子弟？」客将左右皆称不知。又问岘：「知之否？」岘初犹俛首嚬眉，顷之自不可忍，敛手言曰：「恐是李趋儿。」仆射久方悟而大笑。《因话录》四。又《广记》二五○引。</p></li>
<li><p><span id="唐轶十八-姚岘-2"></span>
姚岘为于頔陕州掾，不胜其虐。与其弟泛舟于河，遂自投而死。《南部新书》辛。</p></li>
</ol>
</div>
<div id="崔-护" class="section level2" number="69.26">
<h2>
<span class="header-section-number">69.26</span> 崔　护<a class="anchor" aria-label="anchor" href="#%E5%B4%94-%E6%8A%A4"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-崔护-1"></span>
博陵崔护，姿质甚美，而孤洁寡合。举进士下第，清明日独游都城南，得居人庄。一亩之宫，而花木丛萃，寂若无人。扣门久之，有女子自门隙窥之，问曰：「谁耶？」以姓字对，曰：「寻春独行，酒渴求饮。」女入以杯水至，开门设床命坐，独倚小桃斜柯伫立，而意属殊厚，妖姿媚态，绰有余妍。崔以言挑之，不对，目注者久之。崔辞去，送至门，如不胜情而入。崔亦睠盼而归，嗣后绝不复至。及来岁清明日，忽思之，情不可抑，迳往寻之。门墙如故，而已锁扃之，因题诗于左扉曰：「去年今日此门中，人面桃花相映红。人面秪今何处去，桃花依旧笑春风。」后数日，偶至都城南，复往寻之，闻其中有哭声，扣门问之，有老父出曰：「君非崔护邪？」曰：「是也。」又哭曰：「君杀吾女。」护惊起。莫知所答。老父曰：「吾女笄年知书，未适人，自去年以来，常恍惚若有所失，比日与之出，及归，见左扉有字，读之，入门而病，遂绝食数日而死。吾老矣，此女所以不嫁者，将求君子以托吾身，今不幸而殒，得非君杀之耶？」又特大哭。崔亦感恸，请入哭之。尚俨然在床。崔举其首，枕其股，哭而祝曰：「某在斯，某在斯。」须臾开目，半日复活矣。父大喜，遂以女归之。《本事诗·情感》。《唐诗纪事》四○。</p></li>
<li><p><span id="唐轶十八-崔护-2"></span>
崔护不登科，怒其考官苗登，即崔之三从舅也。乃私试为判头，毁其舅，曰：「甲背有猪皮之异，人问曰：何不去之，有所受。」其判曰：「曹人之袒重耳，骈胁再观。相里之剥苗登，猪皮斯见。」初，登为东畿尉，相里造为尹，曾欲笞之，袒其背，有猪毛，长数寸。故又曰：「当偃兵之时则隧而无用，在穴食之日则摇而有求。」皆言其尾也。《刘宾客嘉话录》（《广记》二五五）。</p></li>
</ol>
</div>
<div id="崔-膺" class="section level2" number="69.27">
<h2>
<span class="header-section-number">69.27</span> 崔　膺<a class="anchor" aria-label="anchor" href="#%E5%B4%94-%E8%86%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-崔膺-1"></span>
崔膺，博陵人也。性狂，少长于外家，不齿，及长能文，首出众子，作《道旁孤儿歌》以讽外氏，其文典而美。常在张建封书院，怜其才，引为上客，善为画。时因酒兴，偶画得一疋马，为诸小儿窃去。一旦将行营，大叫，称：「膺失马！」张公令捕之，厢将问毛色，应云：「膺马昨夜犹在毡下。」监军怒，请杀之。建封与监军先有约，彼此不相违。建封曰：「却乞取崔膺。」军中遂舍之。《桂苑丛谈·史遗》。《唐诗纪事》四三。</p></li>
<li><p><span id="唐轶十八-崔膺-2"></span>
见张建封<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E5%BC%A0%E5%BB%BA%E5%B0%81-3">3</a>。</p></li>
<li><p><span id="唐轶十八-崔膺-3"></span>
淮南节度杜佑先婚梁氏女，梁卒，策嬖姬李氏为正嫡，有𠡠封邑，为国夫人。膺密劝请让追封亡妻梁氏，佑请膺为表，略云：「以妾为妻，鲁史所禁。」又云：「岂伊身贱之时，妻同勤苦，宦达之后，妾享荣封」云云。梁氏遂得追封，李亦受其命，时议美焉。其后终为李氏所怒。社日，公命食彘肉，因为李氏划堇而卒。《桂苑丛谈·史遗》。《史遗》（《类说》二七）。《五总志》　案：崔膺，《类说》误作「崔英」。</p></li>
<li><p><span id="唐轶十八-崔膺-4"></span>
膺前于宛陵太守宥一小将，斯人感之，以女为托。见膺性狂，后恐弃背，乃请一帖，曰：「索妇不可为妾。」后果见背，其人执书理之，膺之辞失。《史遗》（《类说》二七）。</p></li>
</ol>
</div>
<div id="刘-商" class="section level2" number="69.28">
<h2>
<span class="header-section-number">69.28</span> 刘　商<a class="anchor" aria-label="anchor" href="#%E5%88%98-%E5%95%86"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-刘商-1"></span>
刘商，官至检校礼部郎中，汴州观察判官。少年有篇咏高情。工画山水树石。初，师于张璪，后自造真为意。自张贬窜后，尝惆怅赋诗曰：「苔石苍苍临涧水，谿风袅袅动松枝。世间惟有张通会，流向衡阳那得知。」或云商后得道。《历代名画记》一○。又《广记》二一三引。《唐才子传》四。</p></li>
<li><p><span id="唐轶十八-刘商-2"></span>
刘商，官为郎中，爱画松石、树石，格性高迈。时有毕庶子亦善画松树、水石，时人云：「刘郎中松树孤标，毕庶子松根绝妙。」《唐朝名画录》。</p></li>
<li><p><span id="唐轶十八-刘商-3"></span>
刘商，彭城人也，家于长安。少好学强记，精思攻文。有《胡笳十八拍》盛行于世，儿童妇女咸悉诵之。进士擢第，历台省为郎。性躭道术，逢道士即师资之。炼丹服气，靡不勤切。每叹光阴甚促，筋骸渐衰，朝驰暮止，但自劳苦。浮荣世官，何益于己！古贤皆隳官以求道，多得度世。幸毕婚嫁，不为俗累，岂劣于许远游哉！由是以病免官，道服东游。入广陵，于城街逢一道士，方卖药，聚众极多，所卖药，人言颇有灵効。众中见商，目之相异，乃罢药，携手登楼，以酒为劝。道士所谈，自秦汉历代事，皆如目覩。商惊异，师敬之，复言神仙道术不可得也。及暮，商归侨止，道士下楼，闪然不见，商益讶之。商翌日又于城街访之，道士仍卖药，见商愈喜，复挈上酒楼，剧谈劝醉。出一小药囊赠商，并戏吟曰：「无事到扬州，相携上酒楼。药囊为赠别，千载更何求。」商记其吟。暮乃别去。后商累寻之，不复见也。乃开囊视，重纸裹一葫芦子，得九粒药，如麻粟，依道士口诀吞之，顿觉神爽不饥，身轻醒然。过江游茅山。久之，复往宜兴张公洞，当游之时，爱罨画溪之景，遂于胡父渚葺居，隐于山中。近樵者犹见之，曰：「我刘郎中也。」而莫知所止。已为地仙矣。《续仙传》（《广记》四六）。</p></li>
</ol>
</div>
<div id="苑" class="section level2" number="69.29">
<h2>
<span class="header-section-number">69.29</span> 苑<a class="anchor" aria-label="anchor" href="#%E8%8B%91"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-苑-1"></span>
唐尚书裴胄镇江陵，常与苑论有旧。论及第后，更不相见，但书札通问而已。论弟方应举，过江陵，行谒地主之礼。客因见名，曰：「秀才之名，虽字不同，且难于尚书前为礼，如何？」会怀中有论旧名纸，便谓客将曰：「某自别有名。」客将见日晚，仓遑遽将名入，胄喜曰：「苑大来矣，屈入。」至中庭，胄见貌异。及坐，揖曰：「足下第几？」对曰：「第四。」胄曰：「与苑大远近？」曰：「家兄。」又问曰：「足下正名何？」对曰：「名论。」又曰：「贤兄改名乎？」曰：「家兄也名论。」公庭将吏，于是皆笑。及引坐，乃陈本名名。既逡巡于便院，俄而远近悉知。《干子》（《广记》二四二）。</li>
</ol>
</div>
<div id="刘言史" class="section level2" number="69.30">
<h2>
<span class="header-section-number">69.30</span> 刘言史<a class="anchor" aria-label="anchor" href="#%E5%88%98%E8%A8%80%E5%8F%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-刘言史-1"></span>
皮日休《刘枣强碑文》云：……有与李贺同时，有刘枣强焉。先生姓刘氏，名言史，不详其乡里。所有歌诗千首，其美丽恢赡，自贺外，世莫得比。王武俊之节制镇冀也，先生造之。武俊性雄健，颇好词艺，一见先生，遂加异敬。将署之宾位，先生辞免。武俊善骑射，载先生以贰乘，逞其艺于野。武俊先骑，惊双鸭起于蒲稗间，武俊控弦，弦不再发，双鸭联毙于地。武俊欢甚，命先生曰：「某之伎如是，先生之词如是，可谓文武之会矣。何不出一言以赞耶！」先生由是马上草《射鸭歌》以示武俊，议者以为祢正平《鹦鹉赋》之类也。武俊益重先生，由是奏请官先生，诏授枣强令。先生辞疾不就，世重之曰刘枣强，亦如范莱芜之类焉。故相国陇西公夷简之节度汉南也，少与先生游，且思相见，命列将以襄之髹器千事赂武俊，以请先生。武俊许之。先生由是为汉南相府宾冠。陇西公日与之为笔宴，其献酬之歌诗，大播于当时。陇西公从事或曰：「以某下走之才，诚不足污辱重地，刘枣强至，众必以公宾刘于幕吏之上，何抑之如是！」公曰：「愚非惜幕间一足地，不容刘也，然视其状有不足称者。诸公视某与刘，分岂有间然哉，反为之惜其寿尔！」后不得已，问先生所欲为，先生曰：「司功掾甚闲，或可承阙。」相国由是掾之。虽居官曹，宴见与从事仪等。后从事又曰：「刘枣强纵不容在宾署，承乏于掾曹，诎矣。奚不疏整其秩？」相国不得已而表奏焉。诏下之日，先生不恙而卒。相国哀之恸曰：「果然止掾曹，杀吾爱客。」葬之有加等。坟去襄阳郭五里，曰柳子关。《唐诗纪事》四六。《唐才子传》四。</li>
</ol>
</div>
<div id="于良史" class="section level2" number="69.31">
<h2>
<span class="header-section-number">69.31</span> 于良史<a class="anchor" aria-label="anchor" href="#%E4%BA%8E%E8%89%AF%E5%8F%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-于良史-1"></span>
于良史为张徐州建封从事，每自吟曰：「出身三十年，发白衣仍碧。日暮依朱门，从未染袍赤。」因为之奏章服焉。《大唐传载》。《唐语林》四。《唐诗纪事》四三。</li>
</ol>
</div>
<div id="覃正夫" class="section level2" number="69.32">
<h2>
<span class="header-section-number">69.32</span> 覃正夫<a class="anchor" aria-label="anchor" href="#%E8%A6%83%E6%AD%A3%E5%A4%AB"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-覃正夫-1"></span>
唐贞元中，秭归人覃正夫顷栖庐岳，帅符载征召为文，竟没于巴巫也。或有以其文数篇示愚，辞韵挺特，风调凛然，真得武都之刀尺也。号《巢居子》，有二十卷。愚因致书于归州之衙校李玩，俾搜访之。书未达前三日，里人有家藏全集者，适遇延𦶟而煨烬之。嗟乎，鄙于覃生，异时也。苟得缮写流布，振彼声光，而焚如之酷，何不幸之甚也！《北梦琐言》五。</li>
</ol>
</div>
<div id="胡令能" class="section level2" number="69.33">
<h2>
<span class="header-section-number">69.33</span> 胡令能<a class="anchor" aria-label="anchor" href="#%E8%83%A1%E4%BB%A4%E8%83%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-胡令能-1"></span>
列子终于郑，今墓在郊薮。谓贤者之迹，而或禁其樵采焉。里有胡生者，性落拓，家贫。少为洗镜锼钉之业，倏遇甘菓、名茶、美酝，輙祭于列御寇之祠垅，以求聪慧，而思学道。历稔，忽梦一人，刀划其腹开，以一卷之书，置于心腑。及睡觉，而吟咏之意，皆绮美之词，所得不由于师友也。既成卷轴，尚不弃于猥贱之事，真隐者之风，远近号为「胡钉铰」，太守名流，皆仰瞩之，而门多长者。或有遗赂，必见拒也；或持茶酒而来，则忻然接奉。其文略记数篇，资其异论耳。《喜圃田韩少府见访》一首：「忽闻梅福来相访，笑着荷衣出草堂。儿童不惯见车马，争入芦花深处藏。」又《观郑州崔郎中诸妓绣样》曰：「日暮堂前花蕊娇，争拈小笔上床描。绣成安向春园里，引得黄莺下柳条。」《江际小儿垂钓》曰：「蓬头稚子学垂纶，侧坐莓苔草映身。路人借问遥招手，恐畏鱼惊不应人。」《云溪友议》下。又《广记》一六二引。《南部新书》壬。《唐诗纪事》二八。</p></li>
<li><p><span id="唐轶十八-胡令能-2"></span>
胡生者，失其名，以钉铰为业。居霅溪而近白苹洲，去厥居十余步，有古坟，胡生若每茶，必奠酹之。尝梦一人谓之曰：「吾姓柳，平生善为诗而嗜茗。及死葬室，乃子今居之侧。常衔子之惠，无以为报，欲教子为诗。」胡生辞以不能，柳强之曰：「但率子言之，当有致矣。」既寤，试搆思，果有冥助者，厥后遂工焉。《南部新书》壬。</p></li>
</ol>
</div>
<div id="高-定" class="section level2" number="69.34">
<h2>
<span class="header-section-number">69.34</span> 高　定<a class="anchor" aria-label="anchor" href="#%E9%AB%98-%E5%AE%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-高定-1"></span>
高定，贞公郢之子也。为《易》，合八出以画八卦，上圆下方，合则为重，转则为演，七转而六十四卦，六甲八节备焉。著《外传》二十三篇。定，小字董二，时人多以小字称。年七岁，读《书》至《牧誓》，问父曰：「奈何以臣伐君？」答曰：「应天顺人。」又问曰：「用命赏于祖，不用命戮于社，岂是顺人？」父不能对。年二十三，为京兆府参军卒。《国史补》下。又《广记》一七五引。《唐语林》一。《续世说》四。</li>
</ol>
</div>
<div id="独孤绶" class="section level2" number="69.35">
<h2>
<span class="header-section-number">69.35</span> 独孤绶<a class="anchor" aria-label="anchor" href="#%E7%8B%AC%E5%AD%A4%E7%BB%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-独孤绶-1"></span>
见唐德宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E5%BE%B7%E5%AE%97-38">38</a>。</li>
</ol>
</div>
<div id="薛-展" class="section level2" number="69.36">
<h2>
<span class="header-section-number">69.36</span> 薛　展<a class="anchor" aria-label="anchor" href="#%E8%96%9B-%E5%B1%95"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-薛展-1"></span>
薛展为儿时，有相者曰：「此儿必为状元。」及应进士举，与侍郎李纾有隙，常为所抑。后李知举，薛欲东归，相者又曰：「君今岁为状元决矣。」由是乃止。及策试排榜，乃翰林学士婿赵日华为状元。朝列疑之，谕李改去，李不觉遽写薛展二字，既奏名，方悟其夙怨。翌日，展谢，李曰：「天假吾手，非子之才。」《国史补遗》（《分门古今类事》一○）。</li>
</ol>
</div>
<div id="李-俊" class="section level2" number="69.37">
<h2>
<span class="header-section-number">69.37</span> 李　俊<a class="anchor" aria-label="anchor" href="#%E6%9D%8E-%E4%BF%8A"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李俊-1"></span>
见包佶<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E5%8C%85%E4%BD%B6-3">3</a>。</li>
</ol>
</div>
<div id="李-棱" class="section level2" number="69.38">
<h2>
<span class="header-section-number">69.38</span> 李　棱<a class="anchor" aria-label="anchor" href="#%E6%9D%8E-%E6%A3%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李棱-1"></span>
故殿中侍御史李棱，贞元二年擢第。有别业在江宁，其家居焉。是岁浑太师瑊镇蒲津，请棱为管记从事。棱乃曰：「公所欲棱者，然奈某不闲检束，夙好蓝田山水，据使衔合得畿尉，虽考秩浅，如公勋望崇重，特为某奏请，必谐矣。某得此官，江南迎老亲以及寸禄，即某之愿毕矣。」浑遂表荐之。德宗令中书商量，当从浑之奏。棱闻桑道茂先生言事神中，因往诣焉，问所求成败。茂曰：「公求何官？」棱具以本末言之。对曰：「从此二十年，方合授此官，如今则不得。」棱未甚信。经月余，棱诣执政，谓曰：「足下资历浅，未合入畿尉，如何凭浑之功高，求侥幸耳。」遂检吏部格上。时帝方留意万机，所奏遂寝。棱归江南，果丁家艰，已近七八年。又忽得躄疾，殆将一纪。元和元年冬，始入选，吏曹果注得蓝田县尉。一唱，忻而授之。乃具说于交友。《续定命录》（《广记》一五一）。</li>
</ol>
</div>
<div id="牛锡庶" class="section level2" number="69.39">
<h2>
<span class="header-section-number">69.39</span> 牛锡庶<a class="anchor" aria-label="anchor" href="#%E7%89%9B%E9%94%A1%E5%BA%B6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-牛锡庶-1"></span>
牛锡庶性静退寡合，累举不举。贞元元年，因问日者，曰：「君明年合状头及第。」锡庶但望偶中一第尔，殊不信也。时已八月，未命主司。偶至少保萧昕宅前，值昕杖策将独游南园，锡庶遇之，遽投刺，并贽所业。昕独居，方思宾友，甚喜，延与之语。及省文卷，再三称赏。因问曰：「外间议者以何人当知举？」锡庶对曰：「尚书至公为心，必更出领一岁。」昕曰：「必不见命。若尔，君即状头也。」锡庶起拜谢，复坐未安，忽闻驰马传呼曰：「尚书知举。」昕遽起。锡庶复再拜曰：「尚书适已赐许，皇天后土，实闻斯言。」昕曰：「前言期矣。」明年，果状头及第。《逸史》（《广记》一八○）。《玉泉子》。　案：牛锡庶，《玉泉子》作「牛庶锡」。</p></li>
<li><p><span id="唐轶十八-牛锡庶-2"></span>
见萧昕<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E8%90%A7%E6%98%95-1">1</a>。</p></li>
</ol>
</div>
<div id="裴次元" class="section level2" number="69.40">
<h2>
<span class="header-section-number">69.40</span> 裴次元<a class="anchor" aria-label="anchor" href="#%E8%A3%B4%E6%AC%A1%E5%85%83"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-裴次元-1"></span>
裴次元，制策、宏词同日勅下，并为勅头。时人荣之。《南部新书》丙。</li>
</ol>
</div>
<div id="包-谊" class="section level2" number="69.41">
<h2>
<span class="header-section-number">69.41</span> 包　谊<a class="anchor" aria-label="anchor" href="#%E5%8C%85-%E8%B0%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-包谊-1"></span>
包谊者，江东人也，有文辞。初与计偕，到京师后时，趁试不及。宗人祭酒佶怜之，馆于私第。谊多游佛寺，无何，唐突中书舍人刘太真，覩其色目，即举人也。命一介致问，谊勃然曰：「进士包谊素不相识，何劳要问？」太真甚衔之，以至专访其人于佶。佶闻谊所为，大怒而忌之，因诘责遣徙他舍，谊亦无怍色。明年太真主文，志在致其永弃，故落杂文，俟终场明遣之。既而自悔之曰：「此子既忤我，从而报之，是为浅丈夫也必矣；但能永废其人，何必在此！」于是放入策。太真将放榜，先巡宅呈宰相。榜中有姓朱人及第，宰相以朱泚近大逆，未欲以此姓及第，亟遣易之。太真错愕趋出，不记他人，唯记谊尔。及谊谢恩，方悟己所恶也，因明言。乃知得丧非人力也，盖假手而已。《唐摭言》八。又《广记》一五二引。</p></li>
<li><p><span id="唐轶十八-包谊-2"></span>
包谊，江浙人，下第游汉南，与刘太真相会辩难。刘辞屈，责其不敬，谊掷杯中其额。后太真为礼部侍郎，谊应举，太真览其文卷于包侍郎佶之家。初甚惊叹，及视其名，迺包谊也，遂默然。至出牓，宰相欲有去留，面问太真换一名，太真不能对；忽记谊之姓名，遽言之，遂中第。《唐语林》四。</p></li>
</ol>
</div>
<div id="罗-玠" class="section level2" number="69.42">
<h2>
<span class="header-section-number">69.42</span> 罗　玠<a class="anchor" aria-label="anchor" href="#%E7%BD%97-%E7%8E%A0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-罗玠-1"></span>
罗玠，贞元五年及第，关宴，曲江泛舟，舟沈，玠以溺死。后有关宴前卒者，谓之「报罗」。《唐摭言》三。</li>
</ol>
</div>
<div id="尹-枢" class="section level2" number="69.43">
<h2>
<span class="header-section-number">69.43</span> 尹　枢<a class="anchor" aria-label="anchor" href="#%E5%B0%B9-%E6%9E%A2"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-尹枢-1"></span>
杜黄门第一榜，尹枢为状头。先是杜公主文，志在公选，知与无预评品者。第三场庭参之际，公谓诸生曰：「主上误听薄劣，俾为社稷求栋梁，诸学士皆一时英俊，奈无人相救！」时入策五百余人，相顾而已。枢年七十余，独趋进曰：「未谕侍郎尊旨。」公曰：「未有榜帖。」对曰：「枢不才。」公欣然延之，从容因命卷帘，授以纸笔。枢援毫斯须而就。每札一人，则抗声斥其姓名；自始至末，列庭闻之，咨嗟叹其公道者一口。然后长跪授之，唯空其元而已。公览读致谢讫，乃以状元为请，枢曰：「状元非老夫不可。」公大奇之，因命亲笔自札之。《唐摭言》八。</p></li>
<li><p><span id="唐轶十八-尹枢-2"></span>
贞元七年，杜黄裳知举，闻尹枢时名籍籍，乃微服访之。问场中名士，枢唯唯。黄裳乃具告曰：「某即今年主司也，受命久矣，唯得一人，其他不能尽知，敢以为请。」枢耸然谢曰：「既辱下问，敢有所隐？」即言子弟有崔元略，孤进有林藻、令狐楚数人。黄裳大喜。其年枢状头及第，试《珠还合浦赋》。藻赋成，忽假寐，梦人告曰：「何不叙珠来去之意？」既寤，乃改数句。及谢恩，黄裳谓藻曰：「叙珠来去，如有神助。」《闽川名士传》（《广记》一八○、《御览》五八七）。《玉泉子》。《唐诗纪事》四二。</p></li>
</ol>
</div>
<div id="林藻-林蕴" class="section level2" number="69.44">
<h2>
<span class="header-section-number">69.44</span> 林藻　林蕴<a class="anchor" aria-label="anchor" href="#%E6%9E%97%E8%97%BB-%E6%9E%97%E8%95%B4"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-林藻-1"></span> <span id="唐轶十八-林蕴-1"></span>
闽自贞元以前，未有进士。观察使李锜始建庠序，请独孤常州及为《新学记》，云：「缦胡之缨，化为青衿。」林藻、弟蕴，与欧阳詹覩之叹息，相与结誓，继登科第。《唐语林》四。</p></li>
<li><p><span id="唐轶十八-林藻-2"></span> <span id="唐轶十八-林蕴-2"></span>
见尹枢<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E5%B0%B9%E6%9E%A2-2">2</a>。</p></li>
</ol>
</div>
<div id="彭-伉" class="section level2" number="69.45">
<h2>
<span class="header-section-number">69.45</span> 彭　伉<a class="anchor" aria-label="anchor" href="#%E5%BD%AD-%E4%BC%89"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-彭伉-1"></span>
彭伉、湛贲，俱袁州宜春人，伉妻即湛姨也。伉举进士擢第，湛犹为县吏。妻族为置贺宴，皆官人名士，伉居客之右，一座尽倾。湛至，命饭于后合，湛无难色。其妻忿然责之曰：「男子不能自励，窘辱如此，复何为容！」湛感其言，孜孜学业，未数载，一举登第。伉常侮之，时伉方跨长耳纵游于郊郭，忽有僮驰报湛郎及第，伉失声而坠。故袁人谑曰：「湛郎及第，彭伉落驴。」《唐摭言》八。又《广记》一八○引。《唐诗纪事》三五。《宜春传信录》（张本《说郛》三三、陶本《说郛》四四）。</p></li>
<li><p><span id="唐轶十八-彭伉-2"></span>
彭伉评事，宜阳征君之孙，及第后，浙西廉使于公辟入幕，岁久未回，妻张氏寄二绝。其一云：「久无音信到罗帏，路远迢迢遣问谁？问君折得东堂桂，折罢那能不暂归？」其二云：「驿使今朝过五湖，殷勤为我报狂夫。从来夸有龙泉剑，试割相思得断无？」彭伉始以诗寄之曰：「莫讶相如献赋迟，锦书谁道泪沾衣。不须化作山头石，待我东堂折桂枝。」《唐诗纪事》七九。</p></li>
</ol>
</div>
<div id="湛-贲" class="section level2" number="69.46">
<h2>
<span class="header-section-number">69.46</span> 湛　贲<a class="anchor" aria-label="anchor" href="#%E6%B9%9B-%E8%B4%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-湛贲-1"></span>
见彭伉<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E5%BD%AD%E4%BC%89-1">1</a>。</li>
</ol>
</div>
<div id="房次卿" class="section level2" number="69.47">
<h2>
<span class="header-section-number">69.47</span> 房次卿<a class="anchor" aria-label="anchor" href="#%E6%88%BF%E6%AC%A1%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-房次卿-1"></span>
道政里十字街东，贞元中有小宅，怪异日见，人居者必大遭凶祸。时进士房次卿假西院住，累月无患，乃众夸之云：「仆前程事，可以自得矣。咸谓此宅凶，于次卿无何有。」李直方闻而答曰：「是先辈凶于宅。」人皆大笑。《干子》（《广记》三四一）。</li>
</ol>
</div>
<div id="陈通方" class="section level2" number="69.48">
<h2>
<span class="header-section-number">69.48</span> 陈通方<a class="anchor" aria-label="anchor" href="#%E9%99%88%E9%80%9A%E6%96%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-陈通方-1"></span>
见王播<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E7%8E%8B%E6%92%AD-4">4</a>。</li>
</ol>
</div>
<div id="李挚-李行敏" class="section level2" number="69.49">
<h2>
<span class="header-section-number">69.49</span> 李挚　李行敏<a class="anchor" aria-label="anchor" href="#%E6%9D%8E%E6%8C%9A-%E6%9D%8E%E8%A1%8C%E6%95%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李挚-1"></span> <span id="唐轶十八-李行敏-1"></span>
贞元十二年，李挚以大宏词振名，与李行敏同姓，同年，同登第，又同甲子，及第时俱二十五岁。又同门。挚尝答行敏诗曰：「因缘三纪异，契分四般同。」《唐摭言》四。又《广卓异记》一二引。《古今诗话》（《诗话总龟》前集一七）。《唐诗纪事》五○。</li>
</ol>
</div>
<div id="独孤申叔-蔡南史" class="section level2" number="69.50">
<h2>
<span class="header-section-number">69.50</span> 独孤申叔　蔡南史<a class="anchor" aria-label="anchor" href="#%E7%8B%AC%E5%AD%A4%E7%94%B3%E5%8F%94-%E8%94%A1%E5%8D%97%E5%8F%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-独孤申叔-1"></span> <span id="唐轶十八-蔡南史-1"></span>
贞元十三年，驸马王士平与义阳公主反目，蔡南史、独孤申叔播为乐曲，号《义阳子》，有《团雪》《散云》之歌。德宗闻之怒，欲废科举，后但流斥南史、申叔而止。《国史补》下。又《广记》一八○引。《唐语林》二。</li>
</ol>
</div>
<div id="张-汾" class="section level2" number="69.51">
<h2>
<span class="header-section-number">69.51</span> 张　汾<a class="anchor" aria-label="anchor" href="#%E5%BC%A0-%E6%B1%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-张汾-1"></span>
贞元初，邢君牙为陇右临洮节度，进士刘师老、许尧佐往谒焉。二客方坐，一人仪形甚异，头大足短，衣麻衣而入，都不待宾司引报。直入见君牙，拱手于额曰：「进士张汾不敢拜。」君牙从戎多年，殊不以为怪，乃揖汾坐，曾不顾尧佐、师老。俄而有吏过桉，宴设司欠失钱物。君牙阅历簿书，有五十余千散落，为所由隐漏。君牙大怒，方令分折去处，汾乃拂衣而起曰：「且奉辞。」牙谢曰：「某适有公事，略须决遣，未有所失于君子，不知遽告辞何也？」汾对曰：「汾在京之日，每闻京西有邢君牙，上柱天，下柱地。今日于汾前，与设吏论牙三五十千钱，此汉争中？」君牙甚怪，便放设吏，与汾相亲。汾谓君牙曰：「某在京应举，每年常用二千贯文，皆出往还。剑南韦二十三、徐州张十三，一日之内，客有数等，上至给舍，即须法味；中至补遗，即须煮鸡豚，或生或鲙。」既而指师老、尧佐云：「如举子此公之徒，远相访，即胡而已。何不如此耶？」尧佐矍然。逡巡，二客告辞而退，君牙各赠五缣。张汾洒扫内厅安置。留连月余，赠五百缣。汾却至武功，尧佐方卧病在馆，汾都不相揖。后二年及第，又不肯选。遂患腰脚疾。武元衡镇西川，哀其龙钟，奏充安抚巡官，仍摄广都县令。一年而殂。《干子》（《广记》四九六）。</li>
</ol>
</div>
<div id="宋-济" class="section level2" number="69.52">
<h2>
<span class="header-section-number">69.52</span> 宋　济<a class="anchor" aria-label="anchor" href="#%E5%AE%8B-%E6%B5%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-宋济-1"></span>
宋济老于文场，举止可笑。尝试赋，误失官韵，乃抚膺曰：「宋五又坦率矣！」由是大著名。后礼部上甲乙名，德宗先问曰：「宋五免坦率否？」《国史补》下。《唐摭言》一○。《唐语林》一。　案：德宗，《唐摭言》作「明皇」，当误。</p></li>
<li><p><span id="唐轶十八-宋济-2"></span>
唐德宗微行，一日夏中至西明寺。时宋济在僧院过夏，上忽入济院，方在窗下，犊鼻葛巾抄书，上曰：「茶请一椀。」济曰：「鼎水中煎，此有茶味，请自泼之。」上又问曰：「作何事业？」兼问姓行。济云：「姓宋第五，应进士举。」又曰：「所业何？」曰：「作诗。」又曰：「闻今上好作诗，何如？」宋济云：「圣意不测。」语未竟，忽从辇递到，曰「官家官家」，济惶惧待罪。上曰：「宋五大坦率。」后礼部放牓，上命内臣看有济名，使回奏无名，上曰：「宋五又坦率也。」《卢氏小说》（《广记》一八○）。《类说》四九作《卢氏杂说》。</p></li>
<li><p><span id="唐轶十八-宋济-3"></span>
或有朝客讥宋济曰：「近日白袍子何太纷纷？」济曰：「盖由绯袍子、紫袍子纷纷化使然也。」《国史补》下。又《广记》一八○引。《唐摭言》一○。《唐语林》二。</p></li>
<li><p><span id="唐轶十八-宋济-4"></span>
唐许孟容与宋济为布素之交。及许知举，宋不第。放牓后，许颇慙，累请人申意，兼遣门生就看，宋不得已，乃谒焉。许但分诉首过，因命酒，酣，乃曰：「虽然，某今年为国家取卿相。」时有姚嗣卿及第后，翌日而卒。因起慰许曰：「邦国不幸，姚令公薨谢。」许大慙。《卢氏杂说》（《广记》二五五、《类说》四九）。《唐语林》六。</p></li>
</ol>
</div>
<div id="曹-著" class="section level2" number="69.53">
<h2>
<span class="header-section-number">69.53</span> 曹　著<a class="anchor" aria-label="anchor" href="#%E6%9B%B9-%E8%91%97"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-曹著-1"></span>
见魏光乘<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html#%E5%94%90%E8%BD%B6%E5%8D%81%E4%BA%8C-%E9%AD%8F%E5%85%89%E4%B9%98-2">2</a>。</li>
</ol>
</div>
<div id="乔-彝" class="section level2" number="69.54">
<h2>
<span class="header-section-number">69.54</span> 乔　彝<a class="anchor" aria-label="anchor" href="#%E4%B9%94-%E5%BD%9D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-乔彝-1"></span>
乔彝京兆府解试时，有二试官，彝日午叩门，试官令引入，则已醺醉。视题曰《幽兰赋》，不肯作，曰：「两个汉相对作此题。」速改之，为《渥洼马赋》，曰：「校子。」奋笔斯须而就。警句云：「四蹄曳练，翻瀚海之惊澜；一喷生风，下胡山之乱叶。」便欲首送。京尹曰：「乔彝峥嵘甚，宜以解副荐之。」《幽闲鼓吹》。又《广记》一七九引。《唐语林》三。</li>
</ol>
</div>
<div id="周-存" class="section level2" number="69.55">
<h2>
<span class="header-section-number">69.55</span> 周　存<a class="anchor" aria-label="anchor" href="#%E5%91%A8-%E5%AD%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-周存-1"></span>
贞元中，有周存者，性喜放生。尝放一鲤鱼，戏为诗，极佳，陆贽称之，末云：「倘若成龙去，还施润物功。」后入试，试题为《白云向空尽》，诗既成，苦于无结，忽忆鲤鱼诗，因改二字云：「倘若从龙出，还施润物功。」遂得通籍。《林下诗谈》（《瑯嬛记》下）。</li>
</ol>
</div>
<div id="苗粲-苗缵" class="section level2" number="69.56">
<h2>
<span class="header-section-number">69.56</span> 苗粲　苗缵<a class="anchor" aria-label="anchor" href="#%E8%8B%97%E7%B2%B2-%E8%8B%97%E7%BC%B5"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-苗粲-1"></span> <span id="唐轶十八-苗缵-1"></span>
苗给事子缵应举次，而给事以中风语涩，而心中至切。临试，又疾亟。缵乃为状，请许入试否。给事犹能把笔，淡墨为书，曰：「入！〔入〕！」其父子之情切如此。其年缵及第。《刘宾客嘉话录》（《唐语林》四）。又《广记》一八○引。　案：苗给事，《广记》作「苗粲」。</li>
</ol>
</div>
<div id="苗-躭" class="section level2" number="69.57">
<h2>
<span class="header-section-number">69.57</span> 苗　躭<a class="anchor" aria-label="anchor" href="#%E8%8B%97-%E8%BA%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-苗躭-1"></span>
苗躭以进士及第，困居洛中有年矣，不堪其穷。或意谓将来通塞，可以响卜，即命儿姪洒扫厅事，设几焚香，束带秉笏，端坐以俟一言。所居穷僻，久之无闻。日晏，有货枯鱼者至焉。躭复祝其至而谛听之，其家童连呼之，且挈鱼以入，其实元无一钱，良久方出。货者迟其出，因怒之矣。又儿或微刳其鱼，货者视之，因骂曰：「乞索儿终饿死尔，何滞我之如是耶！」初，躭尝自外游归，途遇疾甚，不堪登降，忽见辇棺而过者，以其价贱，即僦之，寝息其中。既至洛东门，阍者不知其中有人，诘其所由来，躭恐其讶己，徐答曰：「衣冠道路，得贫病不能致他舆，奈何怪也？」阍者退曰：「吾守此三年矣，未尝见有解语神柩。」后躭亦终江州刺史。《玉泉子》。又《广记》四九八引。</li>
</ol>
</div>
<div id="裴-冀" class="section level2" number="69.58">
<h2>
<span class="header-section-number">69.58</span> 裴　冀<a class="anchor" aria-label="anchor" href="#%E8%A3%B4-%E5%86%80"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-裴冀-1"></span>
建中初，金吾将军裴冀曰：「若使礼部先时颁天下曰：某年试题取某经，某年试题取某史，至期果然，亦劝学之一术也。」《国史补》中。《唐语林》二。</li>
</ol>
</div>
<div id="戴-嵩" class="section level2" number="69.59">
<h2>
<span class="header-section-number">69.59</span> 戴　嵩<a class="anchor" aria-label="anchor" href="#%E6%88%B4-%E5%B5%A9"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-戴嵩-1"></span>
戴嵩，不知何许人也。初，韩滉晋公镇浙右时，命嵩为巡官。师滉画，皆不及，独于牛能穷尽野性，乃过滉远甚。至于田家川原，皆臻其玅。然自是廊庙间安得此物？宜滉于此风斯在下矣。世之所传画牛者，嵩为独步。其弟峄亦以画牛得名。今御府所藏三十有八。《宣和画谱》一三。《历代名画记》一○。《图绘宝鉴》二。</p></li>
<li><p><span id="唐轶十八-戴嵩-2"></span>
马正惠公尝珍其所藏戴嵩《鬭牛图》，暇日展曝于厅前。有输租氓见而窃笑。公疑之，问其故，对曰：「农非知画，乃识真牛。方其鬭时，夹尾于髀间，虽壮夫膂力不能出之。此图皆举其尾，似不类矣。」公为之叹服。《独醒杂志》一。《图画见闻志》六。《仇池笔记》上。　案：《图画见闻志》以为厉归真画，当误。</p></li>
<li><p><span id="唐轶十八-戴嵩-3"></span>
唐戴嵩善画水牛，因笔坠则为乌牛，画饮水之牛则水中见影，画牧童牵牛则牛瞳中有牧童。《摭遗》（《类说》三四）。又《记纂渊海》八七引。</p></li>
<li><p><span id="唐轶十八-戴嵩-4"></span>
米元晖尤工临写。在涟水时，客鬻戴松牛图，元晖借留数日，以模本易之，而不能辨。后客持图乞还真本，元晖怪而问之曰：「尔何以别之？」客曰：「牛目中有牧童影，此则无也。」《清波杂志》五。</p></li>
</ol>
</div>
<div id="周-昉" class="section level2" number="69.60">
<h2>
<span class="header-section-number">69.60</span> 周　昉<a class="anchor" aria-label="anchor" href="#%E5%91%A8-%E6%98%89"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-周昉-1"></span>
周昉，字仲朗，京兆人也，节制之后。好属文，穷丹青之妙。游卿相间，贵公子也。兄晧，善骑射，随哥舒翰征吐蕃，取石堡城，以功为执金吾。时属德宗修章敬寺，召晧云：「卿弟昉善画，朕欲宣画章敬寺神，卿特言之。」经数月，果召之，昉乃下手。落笔之际，都人竞观，寺抵国门，贤愚必至。或有言其妙者，或有指其瑕者，随意改定。经月余，是非语绝，无不叹其精妙，遂下笔成之，为当时第一。又郭令公女壻赵纵侍郎尝令韩干写真，众皆称善。后又请周昉长史写之。二人皆有能名，令公尝列二真置于座侧，未能定其优劣。因赵夫人归省，令公问云：「此画何人？」对曰：「赵郎也。」又云：「何者最似？」对曰：「两画皆似，后画尤佳。」又云：「何以言之？」云：「前画者空得赵郎状貌，后画者兼移其神气，得赵郎情性笑言之姿。」令公问曰：「后画者何人？」乃云：「长史周昉。」是日遂定二画之优劣，令送锦彩数百段与之。今上都有画水月观自在菩萨。时人又云：大云寺佛殿前行道僧、广福寺佛殿前面两神，皆殊绝当代。昉任宣州别驾，于禅定寺画北方天王，尝于梦中见其形像。又画士女，为古今冠绝。又画《浑侍中宴会图》、《刘宣武按舞图》、《独孤妃按曲图》粉本，又画《仲尼问礼图》、《降真图》、《五星图》、《扑蝶图》，兼写诸真人、文宣王十弟子卷轴等至多。贞元末，新罗国有人于江淮以善价收市数十卷，持往彼国。其画佛像、真仙、人物、士女，皆神品也。唯鞍马、鸟兽、草木、竹石，不穷其状也。《唐朝名画录》。又《广记》二一三、《御览》七五一引作《画断》。《图画见闻志》五。《宣和画谱》六。　案：周昉之字，《广记》、《御览》、《新唐书·艺文志三》、《宣和画谱》及《历代名画记》一○均作景玄。</li>
</ol>
</div>
<div id="边-鸾" class="section level2" number="69.61">
<h2>
<span class="header-section-number">69.61</span> 边　鸾<a class="anchor" aria-label="anchor" href="#%E8%BE%B9-%E9%B8%BE"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-边鸾-1"></span>
边鸾，京兆人也，少攻丹青，最长于花鸟，折枝草木之妙，未之有也。或观其下笔轻利，用色鲜明，穷羽毛之变态，奋花卉之芳妍。贞元中献孔雀解舞者，德宗诏于玄武殿写其貌。一正一背，翠彩生动，金羽辉灼，若运清声，宛应繁节。后因出宦，遂致疏放，其意困穷，于泽、潞间写《玉芝图》，连根苗之状，精极，见传于世。近代折枝花居其第一，凡草木、蜂蝶、雀蝉，并居妙品。《唐朝名画录》。《广记》二一三引作《画断》。《宣和画谱》一五。</li>
</ol>
</div>
<div id="王-默" class="section level2" number="69.62">
<h2>
<span class="header-section-number">69.62</span> 王　默<a class="anchor" aria-label="anchor" href="#%E7%8E%8B-%E9%BB%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-王默-1"></span>
王默师项容，风颠酒狂。画松石山水，虽乏高奇，流俗亦好。醉后以头髻取墨抵于绢画。王默早年受笔法于台州郑广文虔。贞元末，于润州殁，举柩若空，时人皆云化去。平生大有奇事。顾著作知新亭监时，默请为海中都巡，问其意，云：「要见海中山水耳。」为职半年，解去。尔后落笔有奇趣。顾生乃其弟子耳。彦远从兄监察御史厚，与余具道此事。然余不甚觉默画有奇。《历代名画记》一○。又《广记》二一四引。参看顾况13。</li>
</ol>
</div>
<div id="王-洽" class="section level2" number="69.63">
<h2>
<span class="header-section-number">69.63</span> 王　洽<a class="anchor" aria-label="anchor" href="#%E7%8E%8B-%E6%B4%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-王洽-1"></span>
唐王墨，不知何许人，名洽。善泼墨，时人谓之王墨，多游江湖，善画山水、松柏、杂树。性疏野好酒，每欲图障，兴酣之后，先已泼墨。或叫或吟，脚蹙手抹，或拂或干，随其形象，为山为石，为水为树。应心随意，倏若造化。图成，云霞澹之，风雨扫之，不见其墨污之迹也。《画断》（《广记》二一三、《御览》七五一、《类说》五八）。《唐朝名画录》。《宣和画谱》一○。《图绘宝鉴》二。</li>
</ol>
</div>
<div id="陈-谭" class="section level2" number="69.64">
<h2>
<span class="header-section-number">69.64</span> 陈　谭<a class="anchor" aria-label="anchor" href="#%E9%99%88-%E8%B0%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-陈谭-1"></span>
陈谭攻山水，德宗时除连州刺史，令写彼处山水之状，每岁贡献。野逸不群，高情遇俗，张藻之亚也。《唐朝名画录》。《图绘宝鉴》二。</li>
</ol>
</div>
<div id="王-宰" class="section level2" number="69.65">
<h2>
<span class="header-section-number">69.65</span> 王　宰<a class="anchor" aria-label="anchor" href="#%E7%8E%8B-%E5%AE%B0"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-王宰-1"></span>
王宰居于西蜀，贞元中，韦令公以客礼待之。画山水树石，出于象外，故杜员外赠歌云：「十日画一松，五日画一石。能事不受相促迫，王宰始肯留真迹。」景玄曾于故席夔舍人厅见一图障，临江双榭，一松一柏，古藤萦绕，上盘于空，下著于水，千枝万叶，交植屈曲，分布不杂。或枯或荣，或蔓或亚，或直或倚，叶叠千重，枝分四面。达士所珍，凡目难辨。又于兴善寺见画四时屏风，若移造化。风候云物，八节四时，于一座之内，妙之至极也。故山水松石，并可跻于妙上品。《唐朝名画录》《广记》二一三引作《画断》。</li>
</ol>
</div>
<div id="辛-澄" class="section level2" number="69.66">
<h2>
<span class="header-section-number">69.66</span> 辛　澄<a class="anchor" aria-label="anchor" href="#%E8%BE%9B-%E6%BE%84"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-辛澄-1"></span>
辛澄者，不知何许人也。建中元年，大圣慈寺南畔创立僧伽和尚堂，请澄画焉。才欲援笔，有一胡人云：「仆有泗州真本。」一见甚奇，遂依样描写及诸变相。未毕，蜀城士女瞻仰仪容者侧足，将灯香供养者如驱。今已重妆损矣。普贤阁下五如来同坐一莲花及邻壁小佛，九身阁里内如意轮菩萨，并澄之笔，现存。《益州名画录》上。</li>
</ol>
</div>
<div id="梁-广" class="section level2" number="69.67">
<h2>
<span class="header-section-number">69.67</span> 梁　广<a class="anchor" aria-label="anchor" href="#%E6%A2%81-%E5%B9%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-梁广-1"></span>
梁广，不知何许人也。善画花鸟，名载谱录，为一时所称。故郑谷作《海棠》诗有「梁广丹青点笔迟」之句也。谷以诗名家，不妄许可，谷既称道，广之画可见矣。今御府所藏五。《宣和画谱》一五。《图绘宝鉴》二。</li>
</ol>
</div>
<div id="康昆仑" class="section level2" number="69.68">
<h2>
<span class="header-section-number">69.68</span> 康昆仑<a class="anchor" aria-label="anchor" href="#%E5%BA%B7%E6%98%86%E4%BB%91"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-康昆仑-1"></span>
开元中有贺怀智，其乐器以石为槽，鹍鸡筋作弦，用铁拨弹之。贞元中，有康昆仑第一手。始遇长安大旱，诏移两市祈雨，及至天门街市人广较胜负及鬭声乐。即街东有康昆仑，琵琶最上，必谓街西无以敌也，遂请昆仑登彩楼，弹一曲新翻羽调《录要》即《绿腰》是也。本自乐工进曲，上令录出要者，因以为名。自后来误言「绿腰」也。其街西亦建一楼，东市大诮之。及昆仑度曲，西市楼上出一女郎，抱乐器，先云：「我亦弹此曲，兼移在枫香调中。」及下拨，声如雷，其妙入神。昆仑即惊骇，乃拜请为师。女郎遂更衣出见，乃僧也。盖西市豪族厚赂庄严寺僧善本，姓段。以定东鄽之胜。翊日，德宗召入，令陈本艺，异常嘉奖，乃令教授昆仑。段奏曰：「且请昆仑弹一调。」及弹，师曰：「本领何杂，兼带邪声。」昆仑惊曰：「段师神人也。臣少年初学艺时，偶于邻舍女巫授一品弦调，后乃易数师。段师精鉴，如此玄妙也。」段奏曰：「且遣昆仑不近乐器十余年，使忘其本领，然后可教。」诏许之。后果尽段之艺。《乐府杂录》。又《御览》五八三引。《琵琶录》（《类说》一三）。</p></li>
<li><p><span id="唐轶十八-康昆仑-2"></span>
韦应物为苏州刺史，有属官因建中乱，得国工康昆仑琵琶，至是送官，表奏入内。《国史补》中。又《广记》二○五引。《开城录》（陶本《说郛》二三）。</p></li>
<li><p><span id="唐轶十八-康昆仑-3"></span>
见元伯和<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%94%90%E8%BD%B6%E5%8D%81%E5%85%AD-%E5%85%83%E4%BC%AF%E5%92%8C-1">1</a>。</p></li>
</ol>
</div>
<div id="宋-沇" class="section level2" number="69.69">
<h2>
<span class="header-section-number">69.69</span> 宋　沇<a class="anchor" aria-label="anchor" href="#%E5%AE%8B-%E6%B2%87"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-宋沇-1"></span>
宋沇为太乐令，知音，近代无比。太常久亡徵调，沇乃考钟律而得之。《国史补》下。又《广记》二○三引。　案：沇，《国史补》原作沆，误，据《广记》改。</p></li>
<li><p><span id="唐轶十八-宋沇-2"></span>
见宋璟<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%AE%8B%E7%92%9F-24">24</a>。</p></li>
<li><p><span id="唐轶十八-宋沇-3"></span>
前录大中二年所著。四年春阳罢免，旋自海南路由广陵，崔司空为镇，司空遇合素厚，留止旬朔，辄献之，过蒙奖饰。因曰：宋沇即某之中外亲丈人，知音之异事，非止于此也。尝为太常丞，每〔言〕诸悬钟磬亡坠至多，补亡者又乖律吕。一日早，于光宅佛寺待漏，贞元中犹未有待漏院，朝士多立城门衢中，或立近坊人家及光宅寺也。闻塔上风铎声，倾听久之。朝回，复至寺舍，问寺主僧曰：「上人塔上铎，皆知所自乎？」曰：「不能知。」沇曰：「其间有一是古制。某请一登塔循金索，试历扣以辨之，可乎？」僧初难，后许，乃扣而辨焉。寺众即言：「往往无风自摇，洋洋有闻，非此也耶？」沇曰：「是耳。必因祠祭考本悬钟而应也。」固求摘取而观之，曰：「此姑洗之编钟耳。请且独缀于僧庭。」归太常，令乐工与僧同临之，约其时彼扣本乐悬，此果应之。遂购而获焉。又曾送客出通化门，逢度支运乘，驻马俄顷，忽草草揖客别，乃随乘至左藏门，认一铃，言亦编钟也。他人但觉镕铸独工，不与众者埒，莫知其余。及配悬，音形皆合其度。异乎！此亦识微在金奏者，与列于鼓录，则寖差矣。以大君子所传，又精义入神，岂容忽而不载，遂附之于末。《羯鼓录》。又《广记》二○三引。《唐语林》六。</p></li>
</ol>
</div>
<div id="裴-说" class="section level2" number="69.70">
<h2>
<span class="header-section-number">69.70</span> 裴　说<a class="anchor" aria-label="anchor" href="#%E8%A3%B4-%E8%AF%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-裴说-1"></span>
裴说，宽之姪孙，佐西川韦皋幕。善鼓琴，时称妙绝。灵开山有美桐，取而制以新样，遂谓之灵开琴。蜀中又有马给，弹琴有名，尤能大小间弦。吴人阳子儒，亦于悲风尤妙。《南部新书》壬。</li>
</ol>
</div>
<div id="王彦伯" class="section level2" number="69.71">
<h2>
<span class="header-section-number">69.71</span> 王彦伯<a class="anchor" aria-label="anchor" href="#%E7%8E%8B%E5%BD%A6%E4%BC%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-王彦伯-1"></span>
王彦伯自言医道将行，时列三四灶煮药于庭，老少塞门而请。彦伯指曰：「热者饮此，寒者饮此，风者饮此，气者饮此。」皆饮之而去。翌日，各负钱帛来酬，无不效者。《国史补》中。又《广记》二一九引。《侯鲭录》。</p></li>
<li><p><span id="唐轶十八-王彦伯-2"></span>
荆人道士王彦伯，天性善医，尤别脉，断人生死寿夭，百不差一。裴胄尚书子忽暴中病，众医拱手，或说彦伯，遽迎使视。脉之良久，曰：「都无疾。」乃煮散数味，入口而愈。裴问其状，彦伯曰：「中无腮鲤鱼毒也。」其子因鲙得病，裴初不信，乃鲙鲤鱼无腮者，令左右食之，其候悉同，始大惊异焉。《酉阳杂俎》前集七。又《广记》二一九引。</p></li>
</ol>
</div>
<div id="宋-清" class="section level2" number="69.72">
<h2>
<span class="header-section-number">69.72</span> 宋　清<a class="anchor" aria-label="anchor" href="#%E5%AE%8B-%E6%B8%85"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-宋清-1"></span>
宋清卖药于长安西市，朝官出入移贬，清辄卖药迎送之。贫士请药，常多折券，人有急难，倾财救之。岁计所入，利亦百倍。长安言：「人有义声，卖药宋清。」《国史补》中。参看柳宗元《宋清传》。</p></li>
<li><p><span id="唐轶十八-宋清-2"></span>
长安宋清以鬻药致富。尝以香剂遗中朝簪绅，题识器曰：「三匀煎焚之，富贵清妙。」其法止龙脑、麝末、精沈等耳。《清异录》下。</p></li>
<li><p><span id="唐轶十八-宋清-3"></span>
贞元中，宋清进《博经》一卷。《国史纂要》（《记纂渊海》八八）。</p></li>
</ol>
</div>
<div id="李幼清" class="section level2" number="69.73">
<h2>
<span class="header-section-number">69.73</span> 李幼清<a class="anchor" aria-label="anchor" href="#%E6%9D%8E%E5%B9%BC%E6%B8%85"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李幼清-1"></span>
兴元中，有知马者曰李幼清，暇日常取适于马肆。有致悍马于肆者，结鏁交络其头，二力士以木耒支其颐，三四辈执檛而从之，马气色如将噬，有不可驭之状。幼清逼而察之，讯于主者，且曰：「马之恶，无不具也。将货焉，唯其所酬耳。」幼清以二万易之，马主尚慙其多。既而聚观者数百辈，讶幼清之决也。幼清曰：「此马气色骏异，体骨德度非凡马。是必主者不知马，俾杂驽辈槽栈，陷败狼藉，刷涤不时，刍秣不适，蹏啮蹂奋，蹇破唐突，志性郁塞，终不可久，无所顾赖，发而为狂躁，则无不为也。」既晡，观者少间。乃别市一新络头，幼清自持，徐徐而前，语之曰：「尔材性不为人知，吾为汝易是鏁，结杂秽之物。」马弭耳引首。幼清自负其知，乃汤沐翦饰，别其皂栈，异其刍秣。数日而神气一小变，逾月而大变。志性如君子，步骤如俊乂，嘶如龙，顾如凤，乃天下之骏乘也。《唐语林》六。《侯鲭录》四。</li>
</ol>
</div>
<div id="冯-燕" class="section level2" number="69.74">
<h2>
<span class="header-section-number">69.74</span> 冯　燕<a class="anchor" aria-label="anchor" href="#%E5%86%AF-%E7%87%95"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-冯燕-1"></span>
唐冯燕者，魏豪人，父祖无闻名。燕少以意气任侠，专为击毬鬭鸡戏。魏市有争财殴者，燕闻之，搏杀不平，遂沈匿田间。官捕急，遂亡滑，益与滑军中少年鸡毬相得。时相国贾耽镇滑，知燕材，留属军中。他日出行里中，见户旁妇人翳袖而望者，色甚冶。使人熟其意，遂室之。其夫滑将张婴，从其类饮，燕因得间，复偃寝中，拒寝户。婴还，妻开户纳婴，以裾蔽燕。燕卑蹐步就蔽，转匿户扇后，而巾堕枕下，与佩刀近。婴醉目瞑，燕指巾，令其妻取，妻即以刀授燕。燕熟视，断其颈，遂巾而去。明旦婴起，见妻杀死，愕然，欲出自白。婴邻以为真婴杀，留缚之，趣告妻党，皆来曰：「常嫉殴吾女，廼诬以过失，今复贼杀之矣，安得他事！即他杀，而得独存耶？」共持婴百余笞，遂不能言。官收系杀人罪，莫有辨者，彊伏其辜。司法官与小吏持朴者数十人，将婴就市，看者团围千余人。有一人排看者来，呼曰：「且无令不辜死者。吾窃其妻而又杀之，当系我。」吏执自言人，乃燕也，与燕俱见耽，尽以状对。耽乃状闻，请归其印，以赎燕死。上谊之，下诏，凡滑城死罪者皆免。沈亚之《冯燕传》（《广记》一九五）。</li>
</ol>
</div>
<div id="张-芬" class="section level2" number="69.75">
<h2>
<span class="header-section-number">69.75</span> 张　芬<a class="anchor" aria-label="anchor" href="#%E5%BC%A0-%E8%8A%AC"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-张芬-1"></span>
张芬曾为韦南康亲随行军，曲艺过人，力举七尺碑，定双轮水硙。常于福感寺趯鞠，高及半塔，弹力五斗。尝拣向阳巨笋，织竹笼之，随长旋培，常留寸许，度竹笼高四尺，然后放长，秋深方去笼伐之，一尺十节，其色如金，用成弓焉。一作弹弓。每涂墙方丈，弹成「天下太平」字。字体端严，如人模成焉。《酉阳杂俎》前集五。又《广记》二二七引。</p></li>
<li><p><span id="唐轶十八-张芬-2"></span>
予未亏齿时，尝闻亲故说，张芬中丞在韦南康皐幕中，有一客于宴席上以筹椀中绿豆击蝇，十不失一，一坐惊笑。芬曰：「无费吾豆。」遂指起蝇，拈其后脚，略无脱者。又能拳上倒椀，走十间地不落。《酉阳杂俎》续集四。又《广记》二二七引。</p></li>
</ol>
</div>
<div id="汪-节" class="section level2" number="69.76">
<h2>
<span class="header-section-number">69.76</span> 汪　节<a class="anchor" aria-label="anchor" href="#%E6%B1%AA-%E8%8A%82"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-汪节-1"></span>
太微村在绩溪县西北五里，村有汪节者，其母避疟于村西福田寺金刚下，因假寐，感而生节。节有神力，入长安，行到东渭桥，桥边有石狮子，其重千斤，节指而告人曰：「吾能提此而掷之。」众不信之。节遂提狮子投之丈余，众人大骇。后数十人不能动之，遂以赂请节，节又提而致之故地。寻而荐入禁军，补神策军将。尝对御，俯身负一石碾，置二丈方木于碾上，木上又置一床，床上坐龟兹乐人一部，奏曲终而下，无压重之色。德宗甚宠惜，累有赏赐。虽拔山拽牛之力，不能过也。《歙州图经》（《广记》一九二）。</li>
</ol>
</div>
<div id="贾-笼" class="section level2" number="69.77">
<h2>
<span class="header-section-number">69.77</span> 贾　笼<a class="anchor" aria-label="anchor" href="#%E8%B4%BE-%E7%AC%BC"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-贾笼-1"></span>
见穆赞<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E7%A9%86%E8%B5%9E-5">5</a>。</li>
</ol>
</div>
<div id="葫芦生" class="section level2" number="69.78">
<h2>
<span class="header-section-number">69.78</span> 葫芦生<a class="anchor" aria-label="anchor" href="#%E8%91%AB%E8%8A%A6%E7%94%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-葫芦生-1"></span>
见李泌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%B3%8C-36">36</a>。</p></li>
<li><p><span id="唐轶十八-葫芦生-2"></span>
见李藩<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E6%9D%8E%E8%97%A9-1">1</a>。</p></li>
<li><p><span id="唐轶十八-葫芦生-3"></span>
见刘辟<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E5%88%98%E8%BE%9F-1">1</a>。</p></li>
<li><p><span id="唐轶十八-葫芦生-4"></span>
见裴度<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E8%A3%B4%E5%BA%A6-3">3</a>。</p></li>
<li><p><span id="唐轶十八-葫芦生-5"></span>
见李固言<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html#%E5%94%90%E8%BD%B6%E4%BA%8C%E5%8D%81%E4%B8%80-%E6%9D%8E%E5%9B%BA%E8%A8%80-2">2</a>。</p></li>
</ol>
</div>
<div id="庞-蕴" class="section level2" number="69.79">
<h2>
<span class="header-section-number">69.79</span> 庞　蕴<a class="anchor" aria-label="anchor" href="#%E5%BA%9E-%E8%95%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-庞蕴-1"></span>
庞蕴，字道玄，衡阳人。嗜浮屠法，厌离贪俗，挈所有沉之洞庭，鬻竹器以为生。后居襄阳。临终，召刺史于頔谓曰：「但愿空诸所有，慎勿实诸所无。善住世间，皆知影响。」言讫奄然而化，时贞元间也。世号庞居士。《唐诗纪事》四九。《南部新书》己。参看《景德传灯录》八、《五灯会元》三。</li>
</ol>
</div>
<div id="僧-些" class="section level2" number="69.80">
<h2>
<span class="header-section-number">69.80</span> 僧　些<a class="anchor" aria-label="anchor" href="#%E5%83%A7-%E4%BA%9B"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-僧些-1"></span>
荆州贞元初，有狂僧，些，其名者。善歌《河满子》。常遇醉伍伯途辱之，令歌，僧即发声，其词皆陈伍伯从前隐慝也。伍伯惊而自悔。《酉阳杂俎》前集三。又《广记》九七引。《宋高僧传》二○。</li>
</ol>
</div>
<div id="灵-鉴" class="section level2" number="69.81">
<h2>
<span class="header-section-number">69.81</span> 灵　鉴<a class="anchor" aria-label="anchor" href="#%E7%81%B5-%E9%89%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-灵鉴-1"></span>
慈恩寺僧广升言，贞元末，阆州僧灵鉴善弹。其弹丸方，用洞庭沙岸下土三斤，炭末三两，瓷末一两，榆皮半两，泔淀二勺，紫矿二两，细沙三分，藤纸五张，渴搨汁半合，九味和捣三千杵，齐手丸之，阴干。郑汇为刺史时，有富家名寅，读书善饮酒，汇甚重之。后为盗，事发而死。寅常诣灵鉴角放弹。寅指一树节，其节目相去数十步，曰：「中之获五千。」一发而中，弹丸反射，不破。至灵鉴，乃陷节碎弹焉。《酉阳杂俎》前集一○。</li>
</ol>
</div>
<div id="李日月母" class="section level2" number="69.82">
<h2>
<span class="header-section-number">69.82</span> 李日月母<a class="anchor" aria-label="anchor" href="#%E6%9D%8E%E6%97%A5%E6%9C%88%E6%AF%8D"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李日月母-1"></span>
初，李日月中矢而死，朱泚备礼送于长安休祥私第，母氏苛尅而不哭，厉声骂曰：「奚奴！国家负汝何事，敢生悖逆，死犹晚矣！」朱泚备礼而葬之，母氏始终不哭一声。皇帝行在亦知之。及李晟收长安，诸党并从夷戮，唯李日月母存而不问。君子曰：马服君妇有知子之鉴而免祸，李日月母以子叛恩，存大义而不哭，殊有古人之风。《奉天录》一。</li>
</ol>
</div>
<div id="窦桂娘" class="section level2" number="69.83">
<h2>
<span class="header-section-number">69.83</span> 窦桂娘<a class="anchor" aria-label="anchor" href="#%E7%AA%A6%E6%A1%82%E5%A8%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-窦桂娘-1"></span>
烈女姓窦氏，小字桂娘。父良，建中初为汴州户曹掾。桂娘美颜色，读书甚有文。李希烈破汴州，使甲士至良门取桂娘去。将出门，顾其父曰：「慎无戚戚，必能灭贼，使大人取富贵于天子。」桂娘既以才色在希烈侧，复能巧曲取信，凡希烈之密，虽妻子不知者，悉皆得闻。希烈归蔡州，桂娘尝谓希烈曰：「忠而勇，一军莫如陈仙奇。其妻窦氏，仙奇宠且信之，愿得相往来，以姊妹叙齿。因徐说之，以坚仙奇之心。」希烈然之，因以姊事仙奇妻。尝间谓曰：「贼凶残不道，迟晚必败，姊因早图遗种之地。」仙奇妻然之。兴元元年四月，希烈暴死，其子不发丧，欲尽诛老将校，俾少者代之。计未决，有献含桃者，桂娘白希烈子：「请分遗仙奇妻，且以示无事于外。」因为蜡帛书曰：「前日已死，殡在后堂。欲诛大臣，须自为计。」次朱染帛丸如含桃。仙奇发丸见之，言于薛育曰：「两日称疾，但怪乐曲杂发，尽夜不绝。此乃有谋未定，示暇于外。事不疑矣。」明日，仙奇、薛育各以所部兵噪于衙门，请见希烈。烈子迫出拜，愿去伪号，一如李纳。仙奇曰：「尔悖逆，天子有命！」因斩希烈妻及子，函七首以献，陈尸于市。后两月，吴少诚杀仙奇，知桂娘谋，因亦杀之。《樊川集》（《广记》二七○）。</li>
</ol>
</div>
<div id="房孺复妻崔氏" class="section level2" number="69.84">
<h2>
<span class="header-section-number">69.84</span> 房孺复妻崔氏<a class="anchor" aria-label="anchor" href="#%E6%88%BF%E5%AD%BA%E5%A4%8D%E5%A6%BB%E5%B4%94%E6%B0%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-房孺复妻崔氏-1"></span>
房孺复妻崔氏，性忌，左右婢不得浓妆高髻，月给胭脂一豆、粉一钱。有一婢新买，妆稍佳，崔怒谓曰：「汝好妆耶？我为汝妆。」乃令刻其眉，以青填之，烧锁梁，灼其两眼角，皮随手焦卷，以朱傅之。及痂脱，瘢如妆焉。《酉阳杂俎》前集八。又《广记》二七二引。</li>
</ol>
</div>
<div id="崔慎思妇" class="section level2" number="69.85">
<h2>
<span class="header-section-number">69.85</span> 崔慎思妇<a class="anchor" aria-label="anchor" href="#%E5%B4%94%E6%85%8E%E6%80%9D%E5%A6%87"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-崔慎思妇-1"></span>
博陵崔慎思，唐贞元中应进士举。京中无第宅，常赁人隙院居止，而主人别在一院，都无丈夫。有少妇年三十余，窥之亦有容色，唯有二女奴焉。慎思遂遣通意，求纳为妻。妇人曰：「我非仕人，与君不敌，不可为他时恨也。」求以为妾，许之，而不肯言其姓，慎思遂纳之。二年余，崔所取给，妇人无倦色。后产一子，数月矣。时夜，崔寝，及闭户垂帷，而已半夜，忽失其妇，崔惊之。意其有奸，颇发忿怒，遂起，堂前徬徨而行。时月胧明，忽见其妇自屋而下，以白练缠身，其右手持匕首，左手携一人头。言其父昔枉为郡守所杀，入城求报，已数年矣，未得，今既克矣，不可久留，请从此辞。遂更结束其身，以灰囊盛人首携之，谓崔曰：「某幸得为君妾二年，而已有一子，宅及二婢皆自致，并以奉赠，养育孩子。」言讫而别，遂逾墙越舍而去，慎思惊叹未已。少顷却至，曰：「适去，忘哺孩子少乳。」遂入室，良久而出，曰：「𫗪儿已毕，便永去矣。」慎思久之怪不闻婴儿啼，视之，已为其所杀矣。杀其子者，以绝其念也。古之侠莫能过焉。《原化记》（《广记》一九四）。</li>
</ol>
</div>
<div id="高彦昭女" class="section level2" number="69.86">
<h2>
<span class="header-section-number">69.86</span> 高彦昭女<a class="anchor" aria-label="anchor" href="#%E9%AB%98%E5%BD%A6%E6%98%AD%E5%A5%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-高彦昭女-1"></span>
高彦昭初事李正己。及子纳叛国，彦昭以濮州降于河南都统刘玄佐。纳怒，杀其妻子。女七岁，见其母兄将就害，拜天而祝，乃问其故，曰：「以天之神明，将有祈也！」女曰：「天如神明，岂使効顺而旌戮也。」不拜而死。上闻之，乃下太常议谥曰愍。《唐会要》八○。</li>
</ol>
</div>
<div id="崔宁女" class="section level2" number="69.87">
<h2>
<span class="header-section-number">69.87</span> 崔宁女<a class="anchor" aria-label="anchor" href="#%E5%B4%94%E5%AE%81%E5%A5%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-崔宁女-1"></span>
茶托子：始建中蜀相崔宁之女，以茶杯无衬，病其熨指，取碟子承之。既啜而杯倾，乃以蜡环碟子之央，使其杯遂定。即命匠以漆环代蜡，进于蜀相。蜀相奇之，为制名而话于宾亲，人人为便，用于代。是后传者更环其底，愈新其制，以至百状焉。《资睱集》下。《事始》（张本《说郛》一○）。</li>
</ol>
</div>
<div id="崔-阡" class="section level2" number="69.88">
<h2>
<span class="header-section-number">69.88</span> 崔　阡<a class="anchor" aria-label="anchor" href="#%E5%B4%94-%E9%98%A1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-崔阡-1"></span>
德宗诞日，三教讲论。儒者第一赵需，第二许孟容，第三韦渠牟，与僧覃延嘲谑，因此承恩也。渠牟荐一崔阡，拜谕德，为侍书于东宫；东宫，顺宗也。阡触事面墙。对东宫曰：「臣山野鄙人，不识朝典，见陛下合称臣否？」东宫曰：「卿是宫寮，自合知也。」《刘宾客嘉话录》。又《广记》二六○引。《唐语林》六。</li>
</ol>
</div>
<div id="何儒亮-赵需" class="section level2" number="69.89">
<h2>
<span class="header-section-number">69.89</span> 何儒亮　赵需<a class="anchor" aria-label="anchor" href="#%E4%BD%95%E5%84%92%E4%BA%AE-%E8%B5%B5%E9%9C%80"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十八-何儒亮-1"></span> <span id="唐轶十八-赵需-1"></span>
进士何儒亮自外州至，访其从叔，误造郎中赵需宅，白云：「同房。」会冬至，需家致宴挥霍，需曰既是同房，便令引入就宴。姊妹妻女并在座焉。儒亮食毕徐出，需细审之，乃何氏子也，需大笑。儒亮岁余不敢出，京师自是呼为何需郎中。《国史补》中。又《广记》二四二引。</p></li>
<li><p><span id="唐轶十八-何儒亮-2"></span> <span id="唐轶十八-赵需-2"></span>
进士何儒亮，自外方至京师，将谒从叔，误造郎中赵需宅。自云同房。会冬，需欲家宴，挥霍之际，既是同房，便入宴。姑姊妹尽在列。儒亮馔彻徐出。细察，乃何氏子，需笑而遣之。某按：此事是赵赞侍郎与何文哲尚书。相与邻居时，俱侍御史，水部赵郎中需方应举，自江淮来，投刺于赞，误造何侍御第。何，武臣也，以需进士，称犹子谒之，大喜，因召入宅。不数日，值元日，骨肉皆在坐，文哲因谓需曰：「姪之名宜改之。且『何需』，似涉戏于姓也。」需乃以本氏告，文哲大愧，乃厚遗之而促去。需之孙顼，前国学明经，文哲姪孙继，为杭之戎吏，皆说之相符，而并无儒亮之说。《国史补》所记乃误耶？《唐语林》六。</p></li>
</ol>
</div>
<div id="常-愿" class="section level2" number="69.90">
<h2>
<span class="header-section-number">69.90</span> 常　愿<a class="anchor" aria-label="anchor" href="#%E5%B8%B8-%E6%84%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-常愿-1"></span>
贞元中，武臣常愿好作本色语。曾谓余曰：「昔在奉天为行营都虞候，圣人门都有几个贤郎。」他悉如此。且曰：「奉天城斗许大，更被朱泚吃兵马楦，危如累鸡子。今抛向南衙，被公措大伟，龁邓邓把将他官职去。」至永贞初，禹锡为御史监察，见常愿摄事在焉。因谓之曰：「更敢道纥邓否？」曰：「死罪死罪。」《刘宾客嘉话录》（《广记》二○六）。</li>
</ol>
</div>
<div id="李-佐" class="section level2" number="69.91">
<h2>
<span class="header-section-number">69.91</span> 李　佐<a class="anchor" aria-label="anchor" href="#%E6%9D%8E-%E4%BD%90"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十八-李佐-1"></span>
唐李佐，山东名族。少时因安史之乱，失其父。后佐进士擢第，有令名，官为京兆少尹。阴求其父。有识者告后，往迎之于鬻凶器家，归而奉养。如是累月。一旦，父召佐谓曰：「汝孝行绝世。然吾三十年在此党中，昨从汝来，未与流辈谢绝。汝可具大猪五头、白醪数斛、蒜虀数瓮、薄饼十柈开设中堂，吾与群党一酧申欵，则无恨矣。」佐恭承其教，数日乃具。父散召两市善薤歌者百人至。初即列坐堂中，久乃杂讴，及暮皆醉。众扶佐父登榻，而薤歌一声，凡百齐和。俄然相扶父出，不知所在。行路观者亿万。明日，佐弃家人入山，数日而卒。《独异志》（《广记》二六○）。《南部新书》癸。</li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB"><span class="header-section-number">69</span> 唐人轶事汇编卷十八</a></li>
<li><a class="nav-link" href="#%E6%AE%B5%E7%A7%80%E5%AE%9E"><span class="header-section-number">69.1</span> 段秀实</a></li>
<li><a class="nav-link" href="#%E9%A2%9C%E7%9C%9F%E5%8D%BF"><span class="header-section-number">69.2</span> 颜真卿</a></li>
<li><a class="nav-link" href="#%E6%9C%B1-%E6%B3%9A"><span class="header-section-number">69.3</span> 朱　泚</a></li>
<li><a class="nav-link" href="#%E5%BC%A0%E5%85%89%E6%99%9F"><span class="header-section-number">69.4</span> 张光晟</a></li>
<li><a class="nav-link" href="#%E6%BA%90-%E4%BC%91"><span class="header-section-number">69.5</span> 源　休</a></li>
<li><a class="nav-link" href="#%E4%B9%94-%E7%90%B3"><span class="header-section-number">69.6</span> 乔　琳</a></li>
<li><a class="nav-link" href="#%E5%BD%AD-%E5%81%83"><span class="header-section-number">69.7</span> 彭　偃</a></li>
<li><a class="nav-link" href="#%E6%9C%B1-%E6%BB%94"><span class="header-section-number">69.8</span> 朱　滔</a></li>
<li><a class="nav-link" href="#%E6%9D%8E%E5%B8%8C%E7%83%88"><span class="header-section-number">69.9</span> 李希烈</a></li>
<li><a class="nav-link" href="#%E5%BC%A0%E5%BF%A0%E5%BF%97"><span class="header-section-number">69.10</span> 张忠志</a></li>
<li><a class="nav-link" href="#%E7%8E%8B%E5%A3%AB%E7%9C%9F"><span class="header-section-number">69.11</span> 王士真</a></li>
<li><a class="nav-link" href="#%E6%9D%8E%E5%B8%88%E5%8F%A4"><span class="header-section-number">69.12</span> 李师古</a></li>
<li><a class="nav-link" href="#%E6%9D%8E%E6%80%80%E5%85%89"><span class="header-section-number">69.13</span> 李怀光</a></li>
<li><a class="nav-link" href="#%E9%A1%BE-%E5%86%B5"><span class="header-section-number">69.14</span> 顾　况</a></li>
<li><a class="nav-link" href="#%E6%88%B4%E5%8F%94%E4%BC%A6"><span class="header-section-number">69.15</span> 戴叔伦</a></li>
<li><a class="nav-link" href="#%E6%88%8E-%E6%98%B1"><span class="header-section-number">69.16</span> 戎　昱</a></li>
<li><a class="nav-link" href="#%E6%A2%81-%E8%82%83"><span class="header-section-number">69.17</span> 梁　肃</a></li>
<li><a class="nav-link" href="#%E7%AC%A6-%E8%BD%BD"><span class="header-section-number">69.18</span> 符　载</a></li>
<li><a class="nav-link" href="#%E6%9D%A8-%E8%A1%A1"><span class="header-section-number">69.19</span> 杨　衡</a></li>
<li><a class="nav-link" href="#%E5%B4%94-%E9%83%8A"><span class="header-section-number">69.20</span> 崔　郊</a></li>
<li><a class="nav-link" href="#%E6%9D%8E-%E8%A7%82-1"><span class="header-section-number">69.21</span> 李　观</a></li>
<li><a class="nav-link" href="#%E4%BA%8E%E5%85%AC%E5%BC%82"><span class="header-section-number">69.22</span> 于公异</a></li>
<li><a class="nav-link" href="#%E4%B8%A5%E5%B7%A8%E5%B7%9D"><span class="header-section-number">69.23</span> 严巨川</a></li>
<li><a class="nav-link" href="#%E6%AC%A7%E9%98%B3%E8%A9%B9"><span class="header-section-number">69.24</span> 欧阳詹</a></li>
<li><a class="nav-link" href="#%E5%A7%9A-%E5%B2%98"><span class="header-section-number">69.25</span> 姚　岘</a></li>
<li><a class="nav-link" href="#%E5%B4%94-%E6%8A%A4"><span class="header-section-number">69.26</span> 崔　护</a></li>
<li><a class="nav-link" href="#%E5%B4%94-%E8%86%BA"><span class="header-section-number">69.27</span> 崔　膺</a></li>
<li><a class="nav-link" href="#%E5%88%98-%E5%95%86"><span class="header-section-number">69.28</span> 刘　商</a></li>
<li><a class="nav-link" href="#%E8%8B%91"><span class="header-section-number">69.29</span> 苑</a></li>
<li><a class="nav-link" href="#%E5%88%98%E8%A8%80%E5%8F%B2"><span class="header-section-number">69.30</span> 刘言史</a></li>
<li><a class="nav-link" href="#%E4%BA%8E%E8%89%AF%E5%8F%B2"><span class="header-section-number">69.31</span> 于良史</a></li>
<li><a class="nav-link" href="#%E8%A6%83%E6%AD%A3%E5%A4%AB"><span class="header-section-number">69.32</span> 覃正夫</a></li>
<li><a class="nav-link" href="#%E8%83%A1%E4%BB%A4%E8%83%BD"><span class="header-section-number">69.33</span> 胡令能</a></li>
<li><a class="nav-link" href="#%E9%AB%98-%E5%AE%9A"><span class="header-section-number">69.34</span> 高　定</a></li>
<li><a class="nav-link" href="#%E7%8B%AC%E5%AD%A4%E7%BB%B6"><span class="header-section-number">69.35</span> 独孤绶</a></li>
<li><a class="nav-link" href="#%E8%96%9B-%E5%B1%95"><span class="header-section-number">69.36</span> 薛　展</a></li>
<li><a class="nav-link" href="#%E6%9D%8E-%E4%BF%8A"><span class="header-section-number">69.37</span> 李　俊</a></li>
<li><a class="nav-link" href="#%E6%9D%8E-%E6%A3%B1"><span class="header-section-number">69.38</span> 李　棱</a></li>
<li><a class="nav-link" href="#%E7%89%9B%E9%94%A1%E5%BA%B6"><span class="header-section-number">69.39</span> 牛锡庶</a></li>
<li><a class="nav-link" href="#%E8%A3%B4%E6%AC%A1%E5%85%83"><span class="header-section-number">69.40</span> 裴次元</a></li>
<li><a class="nav-link" href="#%E5%8C%85-%E8%B0%8A"><span class="header-section-number">69.41</span> 包　谊</a></li>
<li><a class="nav-link" href="#%E7%BD%97-%E7%8E%A0"><span class="header-section-number">69.42</span> 罗　玠</a></li>
<li><a class="nav-link" href="#%E5%B0%B9-%E6%9E%A2"><span class="header-section-number">69.43</span> 尹　枢</a></li>
<li><a class="nav-link" href="#%E6%9E%97%E8%97%BB-%E6%9E%97%E8%95%B4"><span class="header-section-number">69.44</span> 林藻　林蕴</a></li>
<li><a class="nav-link" href="#%E5%BD%AD-%E4%BC%89"><span class="header-section-number">69.45</span> 彭　伉</a></li>
<li><a class="nav-link" href="#%E6%B9%9B-%E8%B4%B2"><span class="header-section-number">69.46</span> 湛　贲</a></li>
<li><a class="nav-link" href="#%E6%88%BF%E6%AC%A1%E5%8D%BF"><span class="header-section-number">69.47</span> 房次卿</a></li>
<li><a class="nav-link" href="#%E9%99%88%E9%80%9A%E6%96%B9"><span class="header-section-number">69.48</span> 陈通方</a></li>
<li><a class="nav-link" href="#%E6%9D%8E%E6%8C%9A-%E6%9D%8E%E8%A1%8C%E6%95%8F"><span class="header-section-number">69.49</span> 李挚　李行敏</a></li>
<li><a class="nav-link" href="#%E7%8B%AC%E5%AD%A4%E7%94%B3%E5%8F%94-%E8%94%A1%E5%8D%97%E5%8F%B2"><span class="header-section-number">69.50</span> 独孤申叔　蔡南史</a></li>
<li><a class="nav-link" href="#%E5%BC%A0-%E6%B1%BE"><span class="header-section-number">69.51</span> 张　汾</a></li>
<li><a class="nav-link" href="#%E5%AE%8B-%E6%B5%8E"><span class="header-section-number">69.52</span> 宋　济</a></li>
<li><a class="nav-link" href="#%E6%9B%B9-%E8%91%97"><span class="header-section-number">69.53</span> 曹　著</a></li>
<li><a class="nav-link" href="#%E4%B9%94-%E5%BD%9D"><span class="header-section-number">69.54</span> 乔　彝</a></li>
<li><a class="nav-link" href="#%E5%91%A8-%E5%AD%98"><span class="header-section-number">69.55</span> 周　存</a></li>
<li><a class="nav-link" href="#%E8%8B%97%E7%B2%B2-%E8%8B%97%E7%BC%B5"><span class="header-section-number">69.56</span> 苗粲　苗缵</a></li>
<li><a class="nav-link" href="#%E8%8B%97-%E8%BA%AD"><span class="header-section-number">69.57</span> 苗　躭</a></li>
<li><a class="nav-link" href="#%E8%A3%B4-%E5%86%80"><span class="header-section-number">69.58</span> 裴　冀</a></li>
<li><a class="nav-link" href="#%E6%88%B4-%E5%B5%A9"><span class="header-section-number">69.59</span> 戴　嵩</a></li>
<li><a class="nav-link" href="#%E5%91%A8-%E6%98%89"><span class="header-section-number">69.60</span> 周　昉</a></li>
<li><a class="nav-link" href="#%E8%BE%B9-%E9%B8%BE"><span class="header-section-number">69.61</span> 边　鸾</a></li>
<li><a class="nav-link" href="#%E7%8E%8B-%E9%BB%98"><span class="header-section-number">69.62</span> 王　默</a></li>
<li><a class="nav-link" href="#%E7%8E%8B-%E6%B4%BD"><span class="header-section-number">69.63</span> 王　洽</a></li>
<li><a class="nav-link" href="#%E9%99%88-%E8%B0%AD"><span class="header-section-number">69.64</span> 陈　谭</a></li>
<li><a class="nav-link" href="#%E7%8E%8B-%E5%AE%B0"><span class="header-section-number">69.65</span> 王　宰</a></li>
<li><a class="nav-link" href="#%E8%BE%9B-%E6%BE%84"><span class="header-section-number">69.66</span> 辛　澄</a></li>
<li><a class="nav-link" href="#%E6%A2%81-%E5%B9%BF"><span class="header-section-number">69.67</span> 梁　广</a></li>
<li><a class="nav-link" href="#%E5%BA%B7%E6%98%86%E4%BB%91"><span class="header-section-number">69.68</span> 康昆仑</a></li>
<li><a class="nav-link" href="#%E5%AE%8B-%E6%B2%87"><span class="header-section-number">69.69</span> 宋　沇</a></li>
<li><a class="nav-link" href="#%E8%A3%B4-%E8%AF%B4"><span class="header-section-number">69.70</span> 裴　说</a></li>
<li><a class="nav-link" href="#%E7%8E%8B%E5%BD%A6%E4%BC%AF"><span class="header-section-number">69.71</span> 王彦伯</a></li>
<li><a class="nav-link" href="#%E5%AE%8B-%E6%B8%85"><span class="header-section-number">69.72</span> 宋　清</a></li>
<li><a class="nav-link" href="#%E6%9D%8E%E5%B9%BC%E6%B8%85"><span class="header-section-number">69.73</span> 李幼清</a></li>
<li><a class="nav-link" href="#%E5%86%AF-%E7%87%95"><span class="header-section-number">69.74</span> 冯　燕</a></li>
<li><a class="nav-link" href="#%E5%BC%A0-%E8%8A%AC"><span class="header-section-number">69.75</span> 张　芬</a></li>
<li><a class="nav-link" href="#%E6%B1%AA-%E8%8A%82"><span class="header-section-number">69.76</span> 汪　节</a></li>
<li><a class="nav-link" href="#%E8%B4%BE-%E7%AC%BC"><span class="header-section-number">69.77</span> 贾　笼</a></li>
<li><a class="nav-link" href="#%E8%91%AB%E8%8A%A6%E7%94%9F"><span class="header-section-number">69.78</span> 葫芦生</a></li>
<li><a class="nav-link" href="#%E5%BA%9E-%E8%95%B4"><span class="header-section-number">69.79</span> 庞　蕴</a></li>
<li><a class="nav-link" href="#%E5%83%A7-%E4%BA%9B"><span class="header-section-number">69.80</span> 僧　些</a></li>
<li><a class="nav-link" href="#%E7%81%B5-%E9%89%B4"><span class="header-section-number">69.81</span> 灵　鉴</a></li>
<li><a class="nav-link" href="#%E6%9D%8E%E6%97%A5%E6%9C%88%E6%AF%8D"><span class="header-section-number">69.82</span> 李日月母</a></li>
<li><a class="nav-link" href="#%E7%AA%A6%E6%A1%82%E5%A8%98"><span class="header-section-number">69.83</span> 窦桂娘</a></li>
<li><a class="nav-link" href="#%E6%88%BF%E5%AD%BA%E5%A4%8D%E5%A6%BB%E5%B4%94%E6%B0%8F"><span class="header-section-number">69.84</span> 房孺复妻崔氏</a></li>
<li><a class="nav-link" href="#%E5%B4%94%E6%85%8E%E6%80%9D%E5%A6%87"><span class="header-section-number">69.85</span> 崔慎思妇</a></li>
<li><a class="nav-link" href="#%E9%AB%98%E5%BD%A6%E6%98%AD%E5%A5%B3"><span class="header-section-number">69.86</span> 高彦昭女</a></li>
<li><a class="nav-link" href="#%E5%B4%94%E5%AE%81%E5%A5%B3"><span class="header-section-number">69.87</span> 崔宁女</a></li>
<li><a class="nav-link" href="#%E5%B4%94-%E9%98%A1"><span class="header-section-number">69.88</span> 崔　阡</a></li>
<li><a class="nav-link" href="#%E4%BD%95%E5%84%92%E4%BA%AE-%E8%B5%B5%E9%9C%80"><span class="header-section-number">69.89</span> 何儒亮　赵需</a></li>
<li><a class="nav-link" href="#%E5%B8%B8-%E6%84%BF"><span class="header-section-number">69.90</span> 常　愿</a></li>
<li><a class="nav-link" href="#%E6%9D%8E-%E4%BD%90"><span class="header-section-number">69.91</span> 李　佐</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-05.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
