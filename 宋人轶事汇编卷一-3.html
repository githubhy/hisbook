<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>11 宋人轶事汇编卷一 | 历史上的一些人</title>
<meta name="author" content="林峰">
<meta name="description" content="11.1 宋太祖  今章奏不当名赵广汉，按国史、《会要》，本朝广汉之后也。《邵氏闻见后录》卷七。《茶香室三钞》卷八。 隋开汴河，其势正冲今南京，至城外，迂其势以避之，古老相传为「留赵湾」。至艺祖以宋州节度使即帝位，乃其谶也。《孙公谈圃》卷中。...">
<meta name="generator" content="bookdown 0.26 with bs4_book()">
<meta property="og:title" content="11 宋人轶事汇编卷一 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="11.1 宋太祖  今章奏不当名赵广汉，按国史、《会要》，本朝广汉之后也。《邵氏闻见后录》卷七。《茶香室三钞》卷八。 隋开汴河，其势正冲今南京，至城外，迂其势以避之，古老相传为「留赵湾」。至艺祖以宋州节度使即帝位，乃其谶也。《孙公谈圃》卷中。...">
<meta name="twitter:card" content="summary">
<meta name="twitter:title" content="11 宋人轶事汇编卷一 | 历史上的一些人">
<meta name="twitter:description" content="11.1 宋太祖  今章奏不当名赵广汉，按国史、《会要》，本朝广汉之后也。《邵氏闻见后录》卷七。《茶香室三钞》卷八。 隋开汴河，其势正冲今南京，至城外，迂其势以避之，古老相传为「留赵湾」。至艺祖以宋州节度使即帝位，乃其谶也。《孙公谈圃》卷中。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/htmlwidgets-1.5.4/htmlwidgets.js"></script><script src="libs/viz-1.8.2/viz.js"></script><link href="libs/DiagrammeR-styles-0.2/styles.css" rel="stylesheet">
<script src="libs/grViz-binding-1.0.9/grViz.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷一-3" class="section level1" number="11">
<h1>
<span class="header-section-number">11</span> 宋人轶事汇编卷一<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3"><i class="fas fa-link"></i></a>
</h1>
<div id="宋太祖" class="section level2" number="11.1">
<h2>
<span class="header-section-number">11.1</span> 宋太祖<a class="anchor" aria-label="anchor" href="#%E5%AE%8B%E5%A4%AA%E7%A5%96"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶一-宋太祖-1"></span>
今章奏不当名赵广汉，按国史、《会要》，本朝广汉之后也。《邵氏闻见后录》卷七。《茶香室三钞》卷八。</p></li>
<li><p><span id="宋轶一-宋太祖-2"></span>
隋开汴河，其势正冲今南京，至城外，迂其势以避之，古老相传为「留赵湾」。至艺祖以宋州节度使即帝位，乃其谶也。《孙公谈圃》卷中。</p></li>
<li><p><span id="宋轶一-宋太祖-3"></span>
梁沙门宝志铜牌记，多谶未来事，云：「有一真人在冀川，开口张弓在左边，子子孙孙万万年。」江南中主名其子曰弘冀，吴越钱镠诸子皆连弘字，期以应之，而宣祖讳正当之也。《杨文公谈苑》。</p></li>
<li><p><span id="宋轶一-宋太祖-4"></span>
宣祖初自河朔南来，至杜家庄院，雪甚，避于门下，久之，看庄院人私窃饭之。数日，见其状貌奇伟兼勤谨，乃白主人，主人出见，而亦爱之，遂留于庄院。累月，家人商议，欲以为四娘子舍居之婿。四娘子即昭宪皇太后也。《东斋记事》卷一。</p></li>
<li><p><span id="宋轶一-宋太祖-5"></span>
宣祖微时，道出杜家庄，避雪门外。庄丁见状貌英伟，延款饮食。久之，主人爱其勤谨，赘为第四女婿，遂生太祖、太宗。庄前故有洼，名双龙潭，至是始验。《烬余录》甲编。</p></li>
<li><p><span id="宋轶一-宋太祖-6"></span>
〔太祖〕以后唐天成二年二月十六日生于洛阳夹马营，母昭宪皇后尝梦日入怀而娠。生之夕，光照室中，胞衣如菡萏，体被金色，三日不变。《东都事略》卷一。</p></li>
<li><p><span id="宋轶一-宋太祖-7"></span>
艺祖载诞营中，三日香，人莫不惊异。至今洛中人呼应天禅院为香孩儿营。《孔氏谈苑》卷一。</p></li>
<li><p><span id="宋轶一-宋太祖-8"></span>
后唐天成二年，明宗每夕于宫中焚香祝天曰：「某胡人，因乱为众所推，愿天早生圣人，为生民主。」是岁丁亥，宋艺祖皇帝赵氏生于洛阳夹马营，是时神光满室，照耀人影，异香馥郁，经月不散，人因号曰「香孩儿营」。《湖海新闻夷坚续志》前集卷一。</p></li>
<li><p><span id="宋轶一-宋太祖-9"></span>
初，兵纷时，太祖之母挑太祖、太宗于篮以避乱。陈希夷遇之，即吟曰：「莫道当今无天子，都将天子上担挑。」《古谣谚》卷七十二引《绣像列仙传》。</p></li>
<li><p><span id="宋轶一-宋太祖-10"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-2">2</a>。</p></li>
<li><p><span id="宋轶一-宋太祖-11"></span>
艺祖生西京夹马营。营前陈学究聚生徒为学，宣祖遣艺祖从之。上微时，尤嫉恶不容人过，陈时时开谕。后得赵学究，即馆于汴第。杜后录陈之旧，召至门下，与赵俱为门客。然艺祖独与赵计事，陈不与也。其后艺祖践祚，而陈居陈州村舍，聚生徒如故。逮太宗判南衙，使人召之。居无何，有言开封之政，皆出于陈，艺祖怒，问状。太宗惧，遂遣之，且以白金赠行。陈归，半道尽为盗掠。居陈村舍，生徒日衰，饥寒无与从者。太宗即位，以左司谏召之，官吏大集其门。馆于驿舍，一夕醉饱而死。赵学究，即赵普也。《孙公谈圃》卷上。《坚瓠余集》卷三。</p></li>
<li><p><span id="宋轶一-宋太祖-12"></span>
清河县西十里，龙王堂右，有古槐一枝似龙形，枝干拳曲，下垂至地，若龙爪状，时人谓之龙爪树。太祖微时，避暑其下，解衣覆其上，性遂下生。有利其材而伐之，斧斤方加，疾作而止。《樵书》初编卷一。</p></li>
<li><p><span id="宋轶一-宋太祖-13"></span>
太祖皇帝微时，尝被酒入南京高辛庙，香案有竹桮筊，因取以占己之名位。俗以一俯一仰为圣筊。自小校而上至节度使，一一掷之，皆不应。忽曰：「过是则为天子乎？」一掷而得圣筊。天命岂不素定矣哉！晏元献为留守，题庙中诗，所谓「庚庚大横兆，謦欬如有闻」，盖记是也。《石林燕语》卷一。《湖海新闻夷坚续志》前集卷一。</p></li>
<li><p><span id="宋轶一-宋太祖-14"></span>
太祖皇帝草昧日，客游睢阳，醉卧阏伯庙，梦中觉有异。既醒，焚香殿上，取木珓以卜平生，自裨将至大帅皆不应，遂以九五占之，珓盘旋空中，已而大契。太祖益以自负。后以归德军节度使，建国号大宋，升府曰应天。晏元献为留守，以诗题庙中。《挥麈后录》卷一。</p></li>
<li><p><span id="宋轶一-宋太祖-15"></span>
东坡言：普安禅院，初，在五代时，有一僧曰某者，卓庵道左，艺蔬丐钱，以奉佛事。一日于庵中昼寝，梦一金色黄龙来食所艺莴苣数畦，僧寤，惊曰：「是必有异人至此。」已而见一伟丈夫于所梦地取莴苣食之。僧视其貌，神色凛然，遂摄衣迎之，延于庵中，馈食甚勤，复取数镮饯之，曰：「富贵无相忘。」因以所梦告之，且曰：「公他日得志，愿为老僧只于此地建一大寺，幸甚！」伟丈夫，乃艺祖也。既即位，求其僧，尚存，遂命建寺，赐名曰普安。都人至今称为道者院。《师友谈记》。《清波杂志》卷一。《蓼花洲闲录》。</p></li>
<li><p><span id="宋轶一-宋太祖-16"></span>
太祖微时，游渭州潘原县，过泾州长武镇。寺僧守严者，异其骨相，阴使画工图于寺壁，青巾褐裘，天人之相也，今易以冠服矣。自长武至凤翔，节度使王彦超不留，复入洛。枕长寿寺大佛殿西南角柱础昼寝，有藏经院主僧见赤蛇出入帝鼻中，异之。帝寤，僧问所向，帝曰：「欲见柴太尉于澶州，无以为资。」僧曰：「某有一驴子可乘。」又以钱币为献，帝遂行。柴太尉一见奇之，留幕府。未几，太尉为天子，是谓周世宗。《邵氏闻见录》卷一。</p></li>
<li><p><span id="宋轶一-宋太祖-17"></span>
太祖微时多游关中，虽甚窘乏，未尝干投人。或周之，必择而后纳。有佰钱之余，必有与人。人颇异之。长武城寺僧严者常周之，往来无倦，阴异其骨气，使工人貌之。今置神御，过者朝谒。其绘事本褐衫青巾，据地六博，后易靴袍矣。《画墁录》。</p></li>
<li><p><span id="宋轶一-宋太祖-18"></span>
太祖微时，往凤翔谒节度使王彦才，得钱数千。遂过原州，卧于田间，而树阴覆之不移，至今犹存，谓之「龙潜木」。至潘原，与市人博，大胜。邑人欺其客也，殴而夺之。及即位亡几，欲迁废此县。《鸡肋编》卷上。《樵书》初编卷二。案：王彦才，为「王彦超」之误。</p></li>
<li><p><span id="宋轶一-宋太祖-19"></span>
〔艺祖皇帝〕方潜隐时，自凤翔道过原州，尝息棠木之阴，日已转而荫不移。至今其木枝条皆有龙角之状，其所寝之地，草独不生。此《实录》之所遗者。余作倅临泾，尝亲至其下，为筑垣以护。《鸡肋编》卷下。</p></li>
<li><p><span id="宋轶一-宋太祖-20"></span>
艺祖微时《日》诗云：「欲出未出光辣挞，千山万山如火发。须臾走向天上来，逐却残星赶却月。」国史润饰之，乃云：「未离海峤千山黑，才到天心万国明。」文气卑弱，大不如元作辞意慷慨，规模远大，凛凛乎已有万世帝王气象也。《藏一话腴》甲集卷上。</p></li>
<li><p><span id="宋轶一-宋太祖-21"></span>
艺祖皇帝尝有《咏月》诗曰：「未离海底千山暗，才到天中万国明。」大哉言乎！拨乱世反之正，见于此诗矣。又窃闻上微时，客有《咏初日》诗者，语虽工而意浅陋，上所不喜，其人请上咏之，即应声曰：「太阳初出光赫赫，千山万山如火发。一轮顷刻上天衢，逐退群星与残月。」盖本朝以火德王天下，及上登极，僭窃之国以次削平，混一之志，先形于言，规模宏远矣。《庚溪诗话》卷上。《尧山堂外纪》卷四十二。《宋诗纪事》卷一。</p></li>
<li><p><span id="宋轶一-宋太祖-22"></span>
见宋徽宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html#%E5%AE%8B%E8%BD%B6%E4%BA%8C-%E5%AE%8B%E5%BE%BD%E5%AE%97-24">24</a>。</p></li>
<li><p><span id="宋轶一-宋太祖-23"></span>
见董遵诲<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%91%A3%E9%81%B5%E8%AF%B2-1">1</a>。</p></li>
<li><p><span id="宋轶一-宋太祖-24"></span>
见张永德<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B0%B8%E5%BE%B7-4">4</a>。</p></li>
<li><p><span id="宋轶一-宋太祖-25"></span>
山阳郡城有金子巷，莫晓其得名之意。予见郡人，言父老相传，太祖皇帝从周世宗取楚州，州人力抗周师，逾时不下。既克，世宗命屠其城。太祖至此巷，适见一妇人断首在道卧，而身下儿犹持其乳吮之。太祖恻然为返，命收其儿，置乳媪鞠养。巷中居人因此获免，乃号因子巷。岁久语譌，遂以为金，而少有知者。《曲洧旧闻》卷一。</p></li>
<li><p><span id="宋轶一-宋太祖-26"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-4">4</a>。</p></li>
<li><p><span id="宋轶一-宋太祖-27"></span>
太祖提周师甚寡，当李景十五万众，阵于清流山下，士卒恐惧。太祖令曰：「明日午，当破敌。」人心遂安。翌日正午，太祖果临阵，亲斩伪骁将皇甫晖，以覆其众。是时，环滁僧寺皆鸣钟而应之。既平，鸣钟因为定制。《国老谈苑》卷一。案：《默记》卷上：「至今滁人一日五时鸣钟，以资荐晖云。」</p></li>
<li><p><span id="宋轶一-宋太祖-28"></span>
周世宗寿春之役，太祖为将，太宗亦在军中，是时寿春久不下，世宗决淮水灌其城。一日，艺祖、太宗及节度使武行德共乘小艇，游于城下。艇中惟有一卒司镣炉，世谓之茶酒司，一矢而毙，太祖、太宗安座以至回舟，矢石终不能及。《东轩笔录》卷一。</p></li>
<li><p><span id="宋轶一-宋太祖-29"></span>
五代割据，干戈相寻，不胜其苦。有一僧虽佯狂，而言多奇中，尝谓人曰：「汝等望太平甚切，若要太平，须待定光佛出世始得。」至太祖一天下，皆以为定光佛后身者，盖用此僧之语也。《曲洧旧闻》卷一。</p></li>
<li><p><span id="宋轶一-宋太祖-30"></span>
周恭帝幼冲，军政多决于韩通。通愚愎，太祖英武有度量，多智略，屡立战功，由是将士皆爱服归心焉。及将北征，京师间諠言：「出军之日，当立点检为天子。」富室或挈家逃匿于外州，独宫中不之知。太祖闻之惧，密以告家人曰：「外间詾詾如此，将若之何？」太祖姊或云即魏国长公主，面如铁色，方在厨，引面杖逐太祖击之，曰：「大丈夫临大事，可否当自决胸怀，乃来家间恐怖妇女何为邪！」太祖默然而出。《涑水记闻》卷一。《邵氏闻见录》卷一。</p></li>
<li><p><span id="宋轶一-宋太祖-31"></span>
建隆元年正月辛丑朔，镇、定奏契丹与北汉合势入寇，太祖时为归德军节度使、殿前都点检，受周恭帝诏，将宿卫诸军御之。癸卯，发师，宿陈桥，将士阴相与谋曰：「主上幼弱，未能亲政。今我辈出死力为国家破贼，谁则知之？不若先立点检为天子，然后北征，未晚也。」甲辰将旦，将士皆擐甲执兵仗，集于驿门，讙噪突入驿中。太祖尚未起，太宗时为内殿祗候供奉官都知，入白太祖，太祖惊起，出视之。诸将露刃罗立于庭，曰：「诸军无主，愿奉太尉为天子。」太祖未及答，或以黄袍加太祖之身，众皆拜于庭下，大呼称万岁，声闻数里。太祖固拒之，众不听，扶太祖上马，拥逼南行。太祖度不能免，乃擥辔驻马谓将士曰：「汝辈自贪富贵，强立我为天子，能从我命则可，不然，我不能为若主也。」众皆下马听命。太祖曰：「主上及太后，我平日北面事之，公卿大臣，皆我比肩之人也，汝曹今毋得辄加不逞。近世帝王初举兵入京城，皆纵兵大掠，谓之『夯市』。汝曹今毋得夯市及犯府库，事定之日，当厚赉汝；不然，当诛汝。如此可乎？」众皆曰：「诺。」乃整饬队伍而行，入自仁和门，市里皆安堵，无所惊扰，不终日而帝业成焉。《涑水记闻》卷一。</p></li>
<li><p><span id="宋轶一-宋太祖-32"></span>
太祖明圣慈惠，历代创业之主不可比也。初，陈桥为三军拥迫而回，不获已而徇其众恳，乃先与三军约曰：「汝等入城，不得惊动府库，不得杀害人民，不得取夺财物。能从吾令，则吾不违汝之推戴。」于是三军皆曰：「不敢违命。」《丁晋公谈录》。</p></li>
<li><p><span id="宋轶一-宋太祖-33"></span>
自唐末五代，每至传禅，部下分扰剽劫，莫能禁止，谓之靖市。虽至王公，不免剽劫。太祖陈桥之变，即与众誓约不得惊动都人。入城之日，市不改肆。灵长之祐，良以此乎？《画墁录》。</p></li>
<li><p><span id="宋轶一-宋太祖-34"></span>
陈桥驿，在京师陈桥、封丘二门之间。……始，艺祖推戴之初，陈桥守门者距而不纳，遂如封丘门，抱关吏望风启钥。逮即帝位，斩封丘而官陈桥者，以旌其忠于所事焉。《玉照新志》卷四。</p></li>
<li><p><span id="宋轶一-宋太祖-35"></span>
太祖自陈桥驿拥兵入觐，长入祗候班，乔、陆二卒长率众拒于南门。乃入自北，解衣折箭，誓不杀。咸义不臣，自缢。太祖亲至直舍，叹曰：「忠义孩儿！」赐庙曰忠义，易班曰孩儿。至今孩儿班于帽子后垂头二条，粉青者为世宗持服，红者贺太祖登极。直舍正门，护以黄罗，傍穿小门出入，旌忠也。《随隐漫录》卷二。</p></li>
<li><p><span id="宋轶一-宋太祖-36"></span>
见范质<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%8C%83%E8%B4%A8-4">4</a>。</p></li>
<li><p><span id="宋轶一-宋太祖-37"></span>
太祖皇帝初入宫，见宫嫔抱一小儿，问之，曰：「世宗子也。」时范质与赵普、潘美等侍侧，太祖顾问普等，普等曰：「去之。」潘美与一帅在后不语。太祖召问之，美不敢答。太祖曰：「即人之位，杀人之子，朕不忍为也。」美曰：「臣与陛下北面事世宗，劝陛下杀之，即负世宗，劝陛下不杀，则陛下必致疑。」太祖曰：「与尔为姪。世宗子不可为尔子也。」美遂持归。其后太祖亦不问，美亦不复言。后终刺史，名惟吉，潘夙之祖也。《随手杂录》。</p></li>
<li><p><span id="宋轶一-宋太祖-38"></span>
艺祖初自陈桥推戴入城，周恭帝即衣白襕，乘轿子出居天清寺。天清，世宗节名；而寺，其功德院也。艺祖与诸将同入内，六宫迎拜。有二小儿丱角者，宫人抱之亦拜。询之，乃世宗二子，纪王、蕲王也。顾诸将曰：「此复何待？」左右即提去，惟潘美在后以手掐殿柱，低头不语。艺祖云：「汝以为不可耶？」美对曰：「臣岂敢以为不可，但于理未安。」艺祖即命追还，以其一人赐美。美即收之以为子，而艺祖后亦不复问。其后名惟正者是也。每供三代，惟以美为父，而不及其他。故独此房不与美子孙连名。名夙者，乃其后也。夙为文官，子孙亦然。夙有才，为名帅，其英明有自云。《默记》卷上。</p></li>
<li><p><span id="宋轶一-宋太祖-39"></span>
太祖之自陈桥还也，太夫人杜氏、夫人王氏方设斋于定力院。闻变，王夫人惧，杜太夫人曰：「吾儿平生奇异，人皆言当极贵，何忧也！」言笑自若。《涑水记闻》卷一。《汴京遗迹志》卷十一引《江行杂录》。</p></li>
<li><p><span id="宋轶一-宋太祖-40"></span>
太祖皇帝在周朝受命北讨，至陈桥，为三军推戴。时杜太后眷属以下尽在定力院，有司将搜捕，主僧悉令登阁，而固其扃𫔎。俄而大搜索，主僧绐云：「皆散走不知所之矣。」甲士入寺升梯，且发钥，见蛛网丝布满其上，而尘埃凝积，若累年不曾开者，乃相告曰：「是安得有人？」遂皆返去。有顷，太祖已践祚矣。《曲洧旧闻》卷一。《行营杂录》。《汴京遗迹志》卷十一。《宋稗类钞》卷一。</p></li>
<li><p><span id="宋轶一-宋太祖-41"></span>
太祖仕周，受命北伐，以杜太后而下寄于封禅寺。抵陈桥，推戴，韩通闻乱，亟走寺中访寻，欲加害焉。主僧守能者以身蔽之，遂免。太祖德之，即位后，极眷宠之。年八十余，临终语其弟子曰：「吾即泽州明马儿也。」马儿，五代之巨寇也。《挥麈后录》卷五。</p></li>
<li><p><span id="宋轶一-宋太祖-42"></span>
太祖陈桥时，杜太后方饭僧于寺，惧不测。寺主僧誓以身蔽，上受禅，赐的乳三神仙。《清异录》卷上。</p></li>
<li><p><span id="宋轶一-宋太祖-43"></span>
见陈抟<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%99%88%E6%8A%9F-6">6</a>。</p></li>
<li><p><span id="宋轶一-宋太祖-44"></span>
太祖征李筠，河东遣其宰相卫融将兵助筠，融兵败，生获之。上面责其助乱，因谓曰：「朕今赦汝，汝能为我用乎？」对曰：「臣家四十口，皆受刘氏温衣饱食，何忍负之！陛下虽不杀臣，臣终不为陛下用，得间则走河东耳。」上怒，命以铁檛檛其首，曳出。融曰：「人谁不死？得死君事，臣之福也。」上曰：「忠臣也！」召之于御座前，傅以良药，赐袭衣、金带及鞍勒，拜太府卿。《涑水记闻》卷一。《宋朝事实类苑》卷一。</p></li>
<li><p><span id="宋轶一-宋太祖-45"></span>
太祖将亲征，军校有献手檛者，上问曰：「此何以异于常檛而献之？」军校密言曰：「陛下试引檛首视之。檛首，即剑柄也。有刃韬于中，平居可以为杖，缓急以备不虞。」上笑，投之于地，曰：「使我亲用此物，事将何如？且当是时，此物固足恃乎？」《涑水记闻》卷一。《宋朝事实类苑》卷一。</p></li>
<li><p><span id="宋轶一-宋太祖-46"></span>
太祖皇帝即位后，车驾初出，过大溪桥，飞矢中黄繖，禁卫惊骇。帝披其胸，笑曰：「教射！教射！」既还内，左右密启捕贼，帝不听。久之，亦无事。《曲洧旧闻》卷一。</p></li>
<li><p><span id="宋轶一-宋太祖-47"></span>
宋太祖初即位，驾偶出，忽有飞矢至辇前，几为所中。众皆惊愕，请急索捕。太祖不许，但举首四望，徐曰：「即使射杀我，亦未见得便是你做。」《坚瓠广集》卷六。</p></li>
<li><p><span id="宋轶一-宋太祖-48"></span>
太祖初即位，亟出微行，或谏曰：「陛下新得天下，人心未安，今数轻出，万一有不虞之变，其可悔乎！」上笑曰：「帝王之兴，自有天命，求之亦不能得，拒之亦不能止。万一有不虞之变，其可免乎！周世宗见诸将方面大耳者皆杀之，然我终日侍侧，不能害我。若应为天下主，谁能图之？不应为天下主，虽闭门深居，何益也？」由是微行愈数，曰：「有天命者，任自为之，我不汝禁也。」于是众心惧服，中外大安。《涑水记闻》卷一。</p></li>
<li><p><span id="宋轶一-宋太祖-49"></span>
太祖初即位，颇好畋猎，尝因猎坠马，怒，自拔佩刀刺马杀之。既而叹曰：「我耽于逸乐，乘危走险，自取颠越，马何罪焉？」自是遂不复猎。《涑水记闻》卷一。《宋朝事实类苑》卷一。《邵氏闻见录》卷一。《遵尧录》卷一。</p></li>
<li><p><span id="宋轶一-宋太祖-50"></span>
太祖初临御，欲知外事，有史珪者，尝为队长，掌卫殿，廉事入白，颇得实。后有德州刺史郭贵知邢州，贵之亲吏在德为奸，知州国子丞梁梦升以法绳之。贵素与珪善，以事告珪，图去梦升。珪记于纸，伺便言之。一日，探怀中所记进曰：「祇如德州梁梦升欺蔑刺史郭贵几至死。」上曰：「此必贵所为不法，梦升真清强吏。」取记纸，召黄门付中书，以梦升为赞善大夫。既行，又曰：「与左赞善。」珪慙怏而退。俄坐漏禁中语，黜官。《宋朝事实类苑》卷一。</p></li>
<li><p><span id="宋轶一-宋太祖-51"></span>
太祖尝弹雀于后园，有群臣称有急事请见，太祖亟见之，其所奏乃常事耳。上怒，诘其故，对曰：「臣以为尚急于弹雀。」上愈怒，举柱斧柄撞其口，堕两齿，其人徐俯拾齿置怀中。上骂曰：「汝怀齿欲讼我邪？」对曰：「臣不能讼陛下，自当有史官书之。」上悦，赐金帛慰劳之。《涑水记闻》卷一。《群书类编故事》卷九。《类说》卷十九引《三朝圣政录》。《识小录》卷一。《昨非庵日纂》一集卷十六。参见雷德骧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%9B%B7%E5%BE%B7%E9%AA%A7-4">4</a>。</p></li>
<li><p><span id="宋轶一-宋太祖-52"></span>
太祖尝曲宴翰林学士王著，御宴既罢，著乘醉喧哗，太祖以前朝学士，优容之，令扶以出。著不肯退，即趍近屏风，掩袂恸哭，左右拽之而去。明日，或奏曰：「王著逼宫门大恸，思念世宗。」太祖曰：「此酒徒也。在世宗幕府，吾所素谙。况一书生，虽哭世宗，能何为也？」《国老谈苑》卷一。</p></li>
<li><p><span id="宋轶一-宋太祖-53"></span>
太祖初即位，朝太庙，见其所陈笾豆簠簋，则曰：「此何等物也？」侍臣以礼器为对。帝曰：「我之祖宗宁曾识此！」命撤去。亟令进常膳，亲享毕，顾近臣曰：「却令设向来礼器，俾儒士辈行事。」至今太庙先进牙盘，后行礼。康节先生常曰：「太祖皇帝其于礼也，可谓达古今之宜矣。」《邵氏闻见录》卷一。</p></li>
<li><p><span id="宋轶一-宋太祖-54"></span>
太祖尝罢朝，坐便殿，不乐者久之。内侍行首王继恩请其故，上曰：「尔谓天子为容易邪？早来吾乘快指挥一事而误，故不乐耳。」《涑水记闻》卷一。《宋朝事实类苑》卷一。《类说》卷十九引《三朝圣政录》。《昨非庵日纂》一集卷十六。</p></li>
<li><p><span id="宋轶一-宋太祖-55"></span>
自唐以来，大臣见君，则列坐殿上，然后议所进呈事，盖坐而论道之义。艺祖即位之一日，宰执范质等犹坐，艺祖曰：「吾目昏，可自持文书来看。」质等起进呈罢，欲复位，已密令中使去其坐矣。《邵氏闻见后录》卷一。</p></li>
<li><p><span id="宋轶一-宋太祖-56"></span>
艺祖受命元年秋，三佛齐来贡，时尚不知皇宋受禅也。贡物有通天犀，中有形如龙擎一盖，其龙形腾上而尾少左向，其文，即宋字也。真主受命，岂偶然哉！艺祖即以此犀为带，每郊庙则系之。《枫窗小牍》卷上。《宋稗类钞》卷一。</p></li>
<li><p><span id="宋轶一-宋太祖-57"></span>
太祖登宝位日，有司捕得契丹二人。帝曰：「汝等皆何人耶？」曰：「契丹遣来探事耳。」帝曰：「汝探国事，不过甲兵、粮草、百官数目而已。若朕腹中事，汝可探乎？」特赦而遣之，二人叩头感泣而去。《遵尧录》卷一。</p></li>
<li><p><span id="宋轶一-宋太祖-58"></span>
前世陋儒，谓秦玺所在为正统，故契丹自谓得传国玺，欲以归太祖，太祖不受，曰：「吾无秦玺，不害为国。且亡国之余，又何足贵乎！」契丹畏服。《后山谈丛》卷五。</p></li>
<li><p><span id="宋轶一-宋太祖-59"></span>
东京，唐汴州。梁太祖因宣武府置建昌宫，晋改曰大宁宫，周世宗虽加营缮，犹未如王者之制。太祖皇帝受天命之初，即遣使图西京大内，按以改作。既成，帝坐万岁殿，洞开诸门，端直如引绳，则叹曰：「此如吾心，小有邪曲，人皆见矣。」帝一日登明德门，指其榜问赵普曰：「『明德之门』，安用『之』字？」普曰：「语助。」帝曰：「之乎者也，助得甚事？」普无言。《邵氏闻见录》卷一。《涑水记闻》卷一。《遵尧录》卷一。《宋朝事实类苑》卷一。《古今事文类聚》续集卷五。《类说》卷十九引《三朝圣政录》。</p></li>
<li><p><span id="宋轶一-宋太祖-60"></span>
太祖建隆初，以大内制度草创，乃诏图洛阳宫殿，展皇城东北隅，以铁骑都尉李怀义与中贵人董役，按图营建。初命怀义等，凡诸门与殿须相望，无得辄差。……惟大庆殿与端门少差尔。宫成，太祖坐福宁寝殿，令辟门前后，召近臣入观。谕曰：「我心端直正如此，有少偏曲处，汝曹必见之矣！」群臣皆再拜。《石林燕语》卷一。</p></li>
<li><p><span id="宋轶一-宋太祖-61"></span>
太祖皇帝将展外城，幸朱雀门，亲自规画，独赵韩王普时从幸。上指门额问普曰：「何不祇书『朱雀门』，须著『之』字安用？」普对曰：「语助。」太祖大笑曰：「之乎者也，助得甚事？」《湘山野录》卷中。《宋朝事实类苑》卷一。《蓼花洲闲录》。《尧山堂外纪》卷四十二。《宋稗类钞》卷六。</p></li>
<li><p><span id="宋轶一-宋太祖-62"></span>
艺祖时，新丹凤门，梁周翰献《丹凤门赋》。帝问左右：「何也？」对曰：「周翰儒臣，在文字职。国家有所兴建，即为歌颂。」帝曰：「人家盖一个门楼，措大家又献言语。」即掷于地。《东原录》。</p></li>
<li><p><span id="宋轶一-宋太祖-63"></span>
昌陵初即位，誓不杀大臣，不杀功臣，不杀谏臣，折三矢藏之太庙，俾子孙世守之。《佩韦斋辑闻》卷一。</p></li>
<li><p><span id="宋轶一-宋太祖-64"></span>
艺祖受命之三年，密镌一碑，立于太庙寝殿之夹室，谓之誓碑，用销金黄幔蔽之，门钥封闭甚严。因勅有司，自后时享及新天子即位，谒庙礼毕，奏请恭读誓词。是年秋享，礼官奏请如敕。上诣室前，再拜升阶，独小黄门不识字者一人从，余皆远立庭中。黄门验封启钥，先入焚香明烛，揭幔，亟走出阶下，不敢仰视。上至碑前再拜，跪瞻默诵讫，复再拜而出。群臣及近侍，皆不知所誓何事。自后列圣相承，皆踵故事，岁时伏谒，恭读如仪，不敢漏泄。……靖康之变，犬戎入庙，悉取礼乐祭祀诸法物而去。门皆洞开，人得纵观。碑止高七八尺，阔四尺余，誓词三行：一云「柴氏子孙有罪，不得加刑。纵犯谋逆，止于狱中赐尽，不得市曹刑戮，亦不得连坐支属」；一云「不得杀士大夫及上书言事人」；一云「子孙有渝此誓者，天必殛之」。后建炎中，曹勋自虏中回，太上寄语云「祖宗誓碑在太庙，恐今天子不及知」云云。《避暑漫钞》引《秘史》。《蓬窗日录》卷五。《昨非庵日纂》二集卷五。《宋稗类钞》卷一。</p></li>
<li><p><span id="宋轶一-宋太祖-65"></span>
太祖亲写「南人不得坐吾此堂」，刻石政事堂上。或云自王文穆大拜后，吏辈故坏壁，因移石于他处，后寖不知所在。既而王安石、章惇相继用事，为人窃去。《道山清话》。《宋稗类钞》卷一。</p></li>
<li><p><span id="宋轶一-宋太祖-66"></span>
祖宗开国所用将相皆北人，太祖刻石禁中曰：「后世子孙无用南士作相，内臣主兵。」至真宗朝始用闽人，其刻不存矣。《邵氏闻见录》卷一。</p></li>
<li><p><span id="宋轶一-宋太祖-67"></span>
艺祖御笔：「用南人为相、杀谏官，非吾子孙。」其后王荆公首变法，吕惠卿实为谋主，章子厚、蔡京、蔡卞继之，卒致大乱，圣言可谓如日矣。《云麓漫钞》卷十。《宋稗类钞》卷一。</p></li>
<li><p><span id="宋轶一-宋太祖-68"></span>
太祖初登极时，杜太后尚康宁，常与上议军国事，犹呼赵普为书记，尝抚劳之曰：「赵书记且为尽心，吾儿未更事也。」太祖宠待赵韩王如左右手。御史中丞雷德骧劾奏赵普强市人第宅，聚敛财贿，上怒，叱之曰：「鼎铛尚有耳，汝不闻赵普吾之社稷臣乎？」命左右曳于庭数匝，徐使复冠，召升殿，曰：「今后不宜尔，且赦汝，勿令外人知也。」《涑水记闻》卷一。《邵氏闻见录》卷一。《宋朝事实类苑》卷六。《宋名臣言行录》前集卷一。</p></li>
<li><p><span id="宋轶一-宋太祖-69"></span>
艺祖尝留王仁赡语。赵普奏曰：「仁赡奸邪，陛下昨日召与语。此人倾毁臣。」艺祖于奏劄后亲翰，大略言：「我留王仁赡说话，见我教谁去唤来？你莫肠肚儿窄，妬他。我又不见是证见。只教外人笑我君臣不和睦，你莫殛恼官家。」《东原录》。</p></li>
<li><p><span id="宋轶一-宋太祖-70"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-14">14</a>。</p></li>
<li><p><span id="宋轶一-宋太祖-71"></span>
昭宪太后聪明有智度，尝与太祖参决大政，及疾笃，太祖侍药饵，不离左右。太后曰：「汝自知所以得天下乎？」太祖曰：「此皆祖考与太后之余庆也。」太后笑曰：「不然，正由柴氏使幼儿主天下耳。」因敕戒太祖曰：「汝万岁后，当以次传之二弟，则并汝之子亦获安耳。」太祖顿首泣曰：「敢不如母教！」太后因召赵普于榻前，为约誓书，普于纸尾自署名云：「臣普书。」藏之金匮，命谨密宫人掌之。及太宗即位，赵普为卢多逊所谮，出守河阳，日夕忧不测。上一旦发金匮，得书，大寤，遂遣使急召之，普惶恐，为遗书与家人别而后行。既至，复为相。《涑水记闻》卷一。《宋名臣言行录》前集卷一。</p></li>
<li><p><span id="宋轶一-宋太祖-72"></span>
太祖登极未久，杜太后上僊。初从宣祖葬国门之南奉先寺，后命宰相范质为使改卜，未得地。质罢，更命太宗为使，迁奉于永安陵。又欲迁远祖于西京之谷水，盖宣祖微时葬也。相并两冢，开圹皆白骨，不知辨，遂即坟为园，岁遣官并祭，洛人谓之一寝二位云。伊川先生程颐曰：「为并葬择地者，可以谓之智矣。」《邵氏闻见录》卷一。</p></li>
<li><p><span id="宋轶一-宋太祖-73"></span>
见范质<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%8C%83%E8%B4%A8-5">5</a>。</p></li>
<li><p><span id="宋轶一-宋太祖-74"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-16">16</a>。</p></li>
<li><p><span id="宋轶一-宋太祖-75"></span>
太祖微时，尝游凤翔，王彦超遗十千遣之。后即位，悉征藩侯入觐，宴苑中，纵酒为乐。诸师竞论畴昔功勋，惟彦超独言：「久忝藩寄，无功能可纪，愿纳符节，入备宿卫。」上喜曰：「前朝异世事安足论？彦超之言是也。」后从容语彦超曰：「卿当日不留我，何也？」对曰：「蹄涔之水，安可容神龙？万一留止，又岂有今日之事？帝王受命，非细事也。」上益喜，曰：「当复遣卿还镇一政以为报。」《杨文公谈苑》。《邵氏闻见录》卷一。案：据《宋史》卷二百五十五，太祖微时曾往复州，欲依王彦超，非凤翔。</p></li>
<li><p><span id="宋轶一-宋太祖-76"></span>
太祖即位，方镇多偃蹇，所谓十兄弟者是也。上一日召诸方镇，授以弓剑，人驰一骑，与上私出固子门大林中，下马酌酒。上语方镇曰：「此处无人，尔辈要作官家者，可煞我而为之。」方镇伏地战恐。上再三喻之，伏地不敢对。上曰：「尔辈是真欲我为主耶！」方镇皆再拜称万岁。上曰：「尔辈既欲我为天下主，尔辈当尽臣节，今后无或偃蹇。」方镇复再拜呼万岁，与饮尽醉而归。《闻见近录》。</p></li>
<li><p><span id="宋轶一-宋太祖-77"></span>
太祖即位，诸藩镇皆罢归，多居京师，待遇甚厚。一日从幸金明池，置酒舟中，道旧甚欢。帝指其坐曰：「此位有天命者得之。朕偶为人推戴至此，汝辈欲为者，朕当避席。」诸节度皆伏地汗下，不敢起。帝命近臣掖之，欢饮如初。《邵氏闻见录》卷一。</p></li>
<li><p><span id="宋轶一-宋太祖-78"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-10">10</a>。</p></li>
<li><p><span id="宋轶一-宋太祖-79"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-11">11</a>。</p></li>
<li><p><span id="宋轶一-宋太祖-80"></span>
见王祐<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E7%A5%90-1">1</a>。</p></li>
<li><p><span id="宋轶一-宋太祖-81"></span>
太祖既得天下，诛李筠、李重进，召赵普问曰：「天下自唐季以来，数十年间，帝王凡易十姓，兵革不息，苍生涂地，其故何也？吾欲息天下之兵，为国家建长久之计，其道何如？」普曰：「陛下之言及此，天地人神之福也。唐季以来，战鬭不息、国家不安者，其故非他，节镇太重，君弱臣强而已矣。今所以治之，无他奇巧也，惟稍夺其权，制其钱谷，收其精兵，则天下自安矣。」语未毕，上曰：「卿勿复言，吾已谕矣。」顷之，上因晚朝，与故人石守信、王审琦等饮酒，酒酣，上屏左右谓曰：「我非尔曹之力不得至此，念尔之德无有穷已。然为天子亦大艰难，殊不若为节度使之乐，吾今终夕未尝敢安枕而卧也。」守信等皆曰：「何故？」上曰：「是不难知之，居此位者，谁不欲为之？」守信等皆惶恐起，顿首曰：「陛下何为出此言？今天命已定，谁敢复有异心？」上曰：「不然。汝曹虽无心，其如汝麾下之人欲富贵者何！一旦以黄袍加汝之身，汝虽欲不为，不可得也。」皆顿首涕泣曰：「臣等愚不及此，唯陛下哀怜，指示以可生之涂。」上曰：「人生如白驹之过隙。所谓好富贵者，不过欲多积金银，厚自娱乐，使子孙无贫乏耳。汝曹何不释去兵权，择便好田宅市之，为子孙立永久之业；多置歌儿舞女，日饮酒相欢，以终其天年？君臣之间，两无猜嫌，上下相安，不亦善乎！」皆再拜谢曰：「陛下念臣及此，所谓生死而肉骨也。」明日，皆称疾，请解军权。上许之，皆以散官就第，所以慰抚赐赉之甚厚，与结婚姻，更置易制者，使主亲军。《涑水记闻》卷一。《邵氏闻见录》卷一。《宋名臣言行录》前集卷一。</p></li>
<li><p><span id="宋轶一-宋太祖-82"></span>
太祖既纳韩王之谋，数遣使者分诣诸道，选择精兵。凡其才力伎艺有过人者，皆收补禁军，聚之京师，以备宿卫。厚其粮赐，居常躬自按阅训练，皆一以当百。诸镇皆自知兵力精锐非京师之敌，莫敢有异心者，由我太祖能强干弱支，致治于未乱故也。《涑水记闻》卷一。《宋朝事实类苑》卷一。《宋名臣言行录》前集卷一。</p></li>
<li><p><span id="宋轶一-宋太祖-83"></span>
太祖招军格，不全取长人，要琵琶腿、车轴身，取多力。《画墁录》。</p></li>
<li><p><span id="宋轶一-宋太祖-84"></span>
太祖建隆初，边郡民有出塞外盗马至者，官给其直。帝曰：「安边示信，其若此耶？」亟命止之，还所盗马，自是戎人畏服，不敢犯塞。《遵尧录》卷一。</p></li>
<li><p><span id="宋轶一-宋太祖-85"></span>
李汉超将劲兵五千，驻高阳关以捍北戎。汉超常患兵少，因遣其子奉章诣阙求益兵。太祖逆谓之曰：「汝父使汝来求益兵耶？」乃赐其子食，已而谓曰：「汝父不能办吾事，则伺契丹斩汝父头，吾当别用能办吾事者耳。兵则吾不益也。」遂解宝带及以金币厚赐焉。汉超乃自奋励，终能北御彊寇，不内侵轶。《儒林公议》。</p></li>
<li><p><span id="宋轶一-宋太祖-86"></span>
太祖时，以李汉超为关南巡检使捍北虏，与兵三千而已。然其齐州赋税最多，乃以为齐州防御使，悉与一州之赋，俾之养士。而汉超武人，所为多不法。久之，关南百姓诣阙讼汉超贷民钱不还及掠其女以为妾。太祖召百姓入见便殿，赐以酒食慰劳之，徐问曰：「自汉超在关南，契丹入寇者几？」百姓曰：「无也。」太祖曰：「往时契丹入寇，边将不能御，河北之民，岁遭劫虏，汝于此时能保全其赀财妇女乎？今汉超所取，孰与契丹之多？」又问讼女者曰：「汝家几女，所嫁何人？」百姓具以对。太祖曰：「然则所嫁皆村夫也。若汉超者，吾之贵臣也，以爱汝女则取之，得之必不使失所，与其嫁村夫，孰若处汉超家富贵？」于是百姓皆感悦而去。太祖使人语汉超曰：「汝须钱何不告我，而取于民乎！」乃赐以银数百两，曰：「汝自还之，使其感汝也。」汉超感泣，誓以死报。《归田录》卷一。《宋朝事实类苑》卷六。</p></li>
<li><p><span id="宋轶一-宋太祖-87"></span>
张美为沧州节度使，民有上书告美强取其女为妾，及受取民财四千缗。太祖召上书者谕之曰：「汝沧州，昔张美未来时，民间安否？」对曰：「不安。」曰：「既来则何如？」对曰：「既来，则无复兵寇。」帝曰：「然则张美全汝沧州百姓之命，其赐大矣，虽取汝女，汝安得怨？今汝欲贬此人，杀此人，吾何爱焉，但爱汝沧州之人耳。吾今戒勅美，美宜不复敢。汝女直钱几何？」对曰：「直钱伍百缗。」帝即命官给美所取民钱，并其女直，而遣之。乃召美母，告以美所为，母叩头谢罪，曰：「妾在阙下，不知也。」乃赐其母钱万缗，令遗美，使还所略民家，谓之曰：「语汝儿，乏钱欲钱，当从我求，无为取于民也。善遇民女，岁时赠遗其家，数慰抚之。」美惶恐，折节为廉谨。顷之，以政绩闻。美在沧州十年，故世谓之沧州张氏。《涑水记闻》卷一。</p></li>
<li><p><span id="宋轶一-宋太祖-88"></span>
见郭进<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%83%AD%E8%BF%9B-3">3</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%83%AD%E8%BF%9B-4">4</a>。</p></li>
<li><p><span id="宋轶一-宋太祖-89"></span>
太祖时，宋白知举疑为陶谷，多受金银，取舍不公，恐牓出，群议沸腾，迺先具姓名以白上，欲托上指以自重。上怒曰：「吾委汝知举，取舍汝当自决，何为白我？我安能知其可否？若牓出别致人言，当斫汝头以谢众。」白大惧而悉改其牓，使协公议而出之。《涑水记闻》卷一。案：据《宋史》卷四百三十九，太祖时宋白未曾知贡举。</p></li>
<li><p><span id="宋轶一-宋太祖-90"></span>
太祖采听明远，每边阃之事，纤悉必知。有间者自蜀还，上问曰：「剑外有何事？」间者曰：「但闻成都满城诵朱长山《苦热》诗曰：『烦暑郁蒸无处避，凉风清冷几时来？』」上曰：「此蜀民思吾之来伐也。」时虽已下荆楚，孟昶有唇亡齿寒之惧，而讨之无名。昶欲朝贡，王昭远固止之。干德三年，昶遣谍者孙遇赍蜡丸帛书，间道往太原结刘钧为援，为朝廷所获。太祖喜曰：「兴师有名矣。」执间者，命王全斌率禁旅三万，分路讨之。《玉壶清话》卷六。《宋朝事实类苑》卷一引《涑水记闻》。《古今诗话》。</p></li>
<li><p><span id="宋轶一-宋太祖-91"></span>
太祖皇帝采听明远，每边事纤悉必皆知之。有间者自蜀还，上问：「剑外有何事？」间者曰：「但闻成都满城人皆诵朱长山《苦热》诗，云：『烦暑郁蒸无处避，凉风清冷几时来。』」上曰：「此蜀民思吾来也。」由是有吊伐之意。一日梦异僧号须菩提曰：「已令田小哥进玉抱肚，用赎两川人性命。然此子分不合得官，乞以钱与之。」其后果有田小哥者，以玉抱肚进。上验梦中之语，果不血刃而蜀平。《新编分门古今类事》卷十三。《宋稗类钞》卷五。</p></li>
<li><p><span id="宋轶一-宋太祖-92"></span>
王全斌伐蜀之岁，是时大寒，太祖著帽絮被裘，御讲武殿毡帐曰：「此中寒尚不能御，况伐蜀将士乎？」即脱所服裘帽，遣使持赐全斌。其伐江南也，曹彬、李汉琼、田钦祚入辞，以匣剑授彬曰：「副将而下，不用命，斩之。」汉琼等皆股栗畏慑。《杨文公谈苑》。《宋朝事实类苑》卷一。</p></li>
<li><p><span id="宋轶一-宋太祖-93"></span>
王师既平蜀，诏昶赴阙，曹武肃王密奏曰：「孟昶王蜀三十年，而蜀道千余里，请族孟氏而赦其臣，以防变。」太祖批其后曰：「你好雀儿肠肚。」《后山谈丛》卷五。</p></li>
<li><p><span id="宋轶一-宋太祖-94"></span>
见曹彬<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E6%9B%B9%E5%BD%AC-3">3</a>。</p></li>
<li><p><span id="宋轶一-宋太祖-95"></span>
太祖平蜀，孟昶宫中物有宝装溺器，遽命碎之，曰：「自奉如此，欲求无亡，得乎？」见诸侯大臣侈靡之物，皆遣焚之。《涑水记闻》卷一。《杨文公谈苑》。《宋朝事实类苑》卷一。《类说》卷十九引《三朝圣政录》。《昨非庵日纂》一集卷九。</p></li>
<li><p><span id="宋轶一-宋太祖-96"></span>
太祖阅蜀宫画图，问其所用，曰：「以奉人主尔。」太祖曰：「独览孰若使众观邪！」于是以赐东华门外茶肆。《后山谈丛》卷五。</p></li>
<li><p><span id="宋轶一-宋太祖-97"></span>
初，李氏随孟昶至京师，太祖数命肩舆入宫，谓之曰：「母善自爱，无戚戚怀乡土，异日当送母归。」李氏曰：「使妾安往？」太祖曰：「归蜀耳。」李氏曰：「妾家本太原，倘得归老并土，妾之愿也。」时晋阳未平，太祖闻其言大喜，曰：「俟平刘钧，即如母愿。」《悦生随抄》。</p></li>
<li><p><span id="宋轶一-宋太祖-98"></span>
太祖平蜀，择其亲兵骁勇者百余人，补内殿直，别立班院，号川殿直。南郊赏给，比本班减五千，遂相率击登闻鼓诉其事。上大怒曰：「朝廷给赐，自我而出，安有例哉？」尽捕连状者四十余人，斩于市，余悉配隶下军，遂废其班。一日，内酒坊火，悉以监官而下数十人弃市，诘得遗火卒，缚于火中，自是内司诸署，莫不整肃。《杨文公谈苑》。《宋朝事实类苑》卷一。</p></li>
<li><p><span id="宋轶一-宋太祖-99"></span>
太祖欲改元，谓宰相等曰：「今改年号，须古来未有者。」时宰相以干德为请，且言前代所无。三年正月平蜀，蜀宫人有入掖庭者，太祖因阅其奁具，得鉴背字云：「干德四年铸。」大惊曰：「安得四年所铸乎？」出鉴以示宰相，皆不能对，乃召学士陶谷、窦仪，奏曰：「蜀少主曾有此号，鉴必蜀中所铸。」太祖大喜，因叹曰：「作宰相须是读书人。」自是大重儒臣矣。《宋朝事实类苑》卷六十一引《刘贡父诗话》。《归田录》卷一。《旧闻证误》卷一。《西塘集耆旧续闻》卷八。《新编分门古今类事》卷二。《陔余丛考》卷二十五。</p></li>
<li><p><span id="宋轶一-宋太祖-100"></span>
见卢多逊<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%8D%A2%E5%A4%9A%E9%80%8A-5">5</a>。</p></li>
<li><p><span id="宋轶一-宋太祖-101"></span>
刘鋹性绝巧，自结真珠鞍勒，为戏龙之状，献太祖，太祖以示尚方工，皆骇伏，偿以钱三百索。上谓左右曰：「移此心以勤民政，不亦善乎？」鋹在国中，多置酖以毒臣下。太祖幸讲武池，从官未集，鋹先至，诏赐巵酒，鋹心疑之，捧杯泣曰：「臣承父祖基业，违拒朝廷，烦王师致讨，罪在不赦。陛下既待臣以不死，愿为大梁布衣，观太平之盛，未敢饮此酒。」太祖笑谓之曰：「朕推赤心于人腹中，安有此事？」即取鋹酒自饮，别酌以赐鋹，鋹惭谢。《杨文公谈苑》。《宋朝事实类苑》卷一。《五总志》。</p></li>
<li><p><span id="宋轶一-宋太祖-102"></span>
太祖即位之初，数出微行，以侦伺人情，或过功臣之家，不可测。赵普每退朝，不敢脱衣冠。一日大雪，向夜，普谓帝不复出矣。久之，闻叩门声，普出，帝立风雪中。普惶惧迎拜，帝曰：「已约晋王矣。」已而太宗至，共于普堂中设重裀地坐，炽炭烧肉。普妻行酒，帝以嫂呼之。普从容问曰：「夜久寒甚，陛下何以出？」帝曰：「吾睡不能著，一榻之外皆他人家也，故来见卿。」普曰：「陛下小天下耶？南征北伐，今其时也。愿闻成算所向。」帝曰：「吾欲下太原。」普嘿然久之，曰：「非臣所知也。」帝问其故，普曰：「太原当西北二边，使一举而下，则二边之患我独当之。何不姑留以俟削平诸国，则弹丸黑志之地，将无所逃。」帝笑曰：「吾意正如此，特试卿耳。」遂定下江南之议。《邵氏闻见录》卷一。《宋名臣言行录》前集卷一。《自警编》卷八。《名贤氏族言行类稿》卷三十八。</p></li>
<li><p><span id="宋轶一-宋太祖-103"></span>
太祖征河东，围太原，久之不拔，宿卫之士皆自奋告曰：「蕞尔小城而久不拔者，士不致力故也。臣等请自往力攻，必取之。」上止之曰：「吾搜简训练汝曹，比至于成，心尽力竭矣。汝曹天下精兵之髓，而吾之股肱牙爪也，吾宁不得太原，岂可糜灭汝曹于此城之下哉！」遂引兵而还。军士闻之，无不感激，往往有出涕者。《涑水记闻》卷一。《宋朝事实类苑》卷一。</p></li>
<li><p><span id="宋轶一-宋太祖-104"></span>
太祖圣性至仁，虽用兵，亦戒杀戮。亲征太原，道经潞州麻衣和尚院，躬祷于佛前曰：「此行止以吊伐为意，誓不杀一人。」开宝中，遣将平金陵，亲召曹彬、潘美戒之曰：「城陷之日，慎无杀戮。设若困鬭，则李煜一门，不可加害。」故彬于江南，得王师吊伐之体，由圣训丁宁也。《东轩笔录》卷一。《宋朝事实类苑》卷一。</p></li>
<li><p><span id="宋轶一-宋太祖-105"></span>
太祖天表神伟，紫而丰颐，见者不敢正视。李煜据江南，有写御容至伪国者，煜见之，日益忧惧，知真人之在御也。《儒林公议》。</p></li>
<li><p><span id="宋轶一-宋太祖-106"></span>
周世宗已得淮南，李后主令侍中林仁肇出镇武昌。太祖欲先取上游，兵帅多惮仁肇，未即遣之。于时后主弟齐王逵质于阙下，太祖尝密令亲信行班武昌僧院，窃取仁肇全身真容。既至，挂于便殿，召齐王观之，曰：「卿识此人否？」对曰：「臣不识，然有类臣江南林仁肇。」上曰：「正是耳。近有表，并进此像，言相次归朝，将遣使迎之。」齐不省其谋，亟使人间行归白其事。由是君臣猜惑，仁肇不明而卒。《野说》。</p></li>
<li><p><span id="宋轶一-宋太祖-107"></span>
开宝中，赵普犹秉政，江南后主以银五万两遗普，普白太祖，太祖曰：「此不可不受，但以书答谢，少赂其来使可也。」普叩头辞让， 上曰：「大国之体，不可自为寝弱，当使之勿测。」既而后主遣其弟从善入贡，常赐外，密赍白金如遗普之数，江南君臣始震骇，服上之伟度。《杨文公谈苑》。《宋朝事实类苑》卷一。《类说》卷五十三。《宋名臣言行录》前集卷一。</p></li>
<li><p><span id="宋轶一-宋太祖-108"></span>
国初三徐，名著江左，皆以博洽闻中朝，而骑省铉，又其白眉者也。会修述职之贡，骑省寔来，及境，例差官押伴。朝臣皆以辞令不及为惮，宰相亦囏其选，请于艺祖。玉音曰：「姑退朝，朕自择之。」有顷，左珰传宣殿前司，具殿侍中不识字者十人，以名入。宸笔点其中一人，曰：「此人可。」在廷皆惊，中书不敢请，趣使行，殿侍者慌不知所繇，薄弗获已，竟往渡江。始燕，骑省词锋如云，旁观骇愕。其人不能答，徒唯唯。骑省叵测，强聒而与之言。居数日，既无与之醻复者，亦勌且默矣。《桯史》卷一。《宋稗类钞》卷一。</p></li>
<li><p><span id="宋轶一-宋太祖-109"></span>
王师围金陵，唐使徐铉来朝。铉伐其能，欲以口舌解围，谓太祖不文，盛称其主博学多艺，有圣人之能。使诵其诗。曰，《秋月》之篇，天下传诵之，其句云云。太祖大笑曰：「寒士语尔，我不道也！」铉内不服，谓大言无实，可穷也。遂以请。殿上惊惧相目。太祖曰：「吾微时自秦中归，道华山下，醉卧田间，觉而月出，有句曰：『未离海底千山黑，才到天中万国明。』」铉大惊，殿上称寿。《后山诗话》。《宋诗纪事》卷一。</p></li>
<li><p><span id="宋轶一-宋太祖-110"></span>
开宝中，王师围金陵。李后主遣徐铉入朝，对于便殿，恳述江南事大之礼甚恭，徒以被病未任朝谒，非敢拒诏。太祖曰：「不须多言，江南有何罪？但天下一家，卧榻之侧，岂可许他人鼾睡？」铉复命，未几城陷。《类说》卷五十三引《谈苑》。《桯史》卷一。</p></li>
<li><p><span id="宋轶一-宋太祖-111"></span>
江南徐铉奉王命至中朝，便殿见艺祖升殿，端笏缓颊而言曰：「江南李煜无罪，陛下师出无名。」久之，艺祖再令敷奏，乃曰：「李煜如地，陛下如天；李煜如子，陛下如父。天乃能盖地，父乃能庇子。」艺祖应声答曰：「既是父子，安得两处吃饭？」铉无以对。《谈渊》。</p></li>
<li><p><span id="宋轶一-宋太祖-112"></span>
太祖皇帝龙潜时，虽屡以善兵立奇功，而天性不好杀。故受命之后，其取江南也，戒曹秦王、潘郑王曰：「江南本无罪，但以朕欲大一统，容他不得。卿等至彼，慎勿杀人。」曹、潘兵临城，久之不下，乃草奏曰：「兵久无功，不杀无以立威。」太祖览之，赫然批还其奏曰：「朕宁不得江南，不可辄杀人也。」逮批诏到，而城已破。契勘城破，乃批奏状之日也。天人相感之理，不亦异哉！其后革辂至太原，亦徇于师曰：「朕今取河东，誓不杀一人。」大哉仁乎。《曲洧旧闻》卷一。《虚谷闲钞》。《昨非庵日纂》二集卷十一。《宋稗类钞》卷一。</p></li>
<li><p><span id="宋轶一-宋太祖-113"></span>
太祖初命曹武惠彬下江南，潘美副之。将行，赐燕于讲武殿。酒三行，彬等起跪于榻前，乞面授处分。上怀中出一实封文字，付彬曰：「处分在其间。自潘美以下有罪，但开此，径斩之，不须奏禀。」二臣股栗而退。讫江南平，无一犯律者。比还，复赐燕讲武殿。酒三行，二臣起跪于榻前：「臣等幸无败事，昨面授文字不敢藏于家。」即纳于上前。上徐自发封示之，乃白纸一张也。上神武机权如此。初特以是申命令，使果犯而发封，见为白纸，则必入禀；及归而视之，又将以见初无轻斩之意。恩威两得，故虽彬等无不折服。《石林燕语》卷五。《宋稗类钞》卷一。</p></li>
<li><p><span id="宋轶一-宋太祖-114"></span>
上命曹彬、潘美、曹翰收江南，以沈伦为判官，临行朝辞，赴小殿燕饯。酒半，出一黄帕文字，顾彬曰：「汝实儒将，潘美、曹翰桀悍，恐不能制。不用命者，望朕所在，焚香启之，自有处置。」诸人惶恐汗下。沿路或欲攻劫，及江南城破，李主出降，二人皆欲面缚之，曹王以所授𠡠欲宣读，事遂解。如此者数四。功成还朝，曹王面奏沿路及至军前将佐皆用命一心，乞纳所降特敕。后有旨宣赴后苑，酒半，诸人起纳敕，上令潘美启封，曹翰执读，执政环立。展示，乃一张白纸，众皆失色。上笑，再命饮，极欢而退。《旧闻证误》卷一引《建隆遗事》。李心传曰：「按此一事诸杂记多言之，互有不同。然以史考之，有可疑者……意者太祖此旨为曹翰、田钦祚辈设，而传者失之，不可不辨。」</p></li>
<li><p><span id="宋轶一-宋太祖-115"></span>
太祖遣曹彬伐江南，临行谓之曰：「克之还，必以使相为赏。」彬平江南而还，上曰：「今方隅未平者尚多，汝为使相，品位极矣，岂肯复力战邪！且徐之，更为我取太原。」因密赐钱五十万。彬怏怏而退，至家，见布钱满室，乃叹曰：「好官亦不过多得钱耳，何必使相也。」太祖重惜爵位，不肯妄与人如此。孔子称：「惟器与名，不可以假人，君之所司也。」《涑水记闻》卷一。《王文正公笔录》。《邵氏闻见录》卷一。</p></li>
<li><p><span id="宋轶一-宋太祖-116"></span>
太祖一日小宴，顾江南国主李煜曰：「闻卿能诗，可举一联。」煜思久之，乃举《咏扇》诗云：「揖让月在手，摇动风满怀。」太祖曰：「满怀之风何足尚。」从官无不叹服。《谈渊》。《养疴漫笔》。《尧山堂外纪》卷四十一。</p></li>
<li><p><span id="宋轶一-宋太祖-117"></span>
见赵普<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E8%B5%B5%E6%99%AE-18">18</a>。</p></li>
<li><p><span id="宋轶一-宋太祖-118"></span>
见周广<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%91%A8%E5%B9%BF-1">1</a>。</p></li>
<li><p><span id="宋轶一-宋太祖-119"></span>
钱俶进宝带，太祖曰：「朕有三条带，与此不同。」俶请宣示，上曰：「汴河一条，惠民河一条，五丈河一条。」俶大媿服。《东斋记事》补遗。《孔氏谈苑》卷三。《宋朝事实类苑》卷一。《西湖游览志余》卷一。</p></li>
<li><p><span id="宋轶一-宋太祖-120"></span>
吴越后王来朝，太祖为置宴，出内妓弹琵琶。王献词曰：「金凤欲飞遭掣搦，情脉脉，看取玉楼云雨隔。」太祖起，拊其背曰：「誓不杀钱王。」《后山诗话》。</p></li>
<li><p><span id="宋轶一-宋太祖-121"></span>
钱俶入朝，太祖眷礼甚厚，然自宰相以下，皆有章疏，乞留俶而取其地。太祖不从。及赐还本国，复宴饯于便殿，屡劝以巨觥，陛辞之日，感泣再三。太祖命于殿内取一黄复，封识甚密，以赐俶，且戒以途中密观。暨归途启之，凡数十轴，皆群臣所上章疏，俶自是益感惧，江南平，遂乞纳土。《东轩笔录》卷一。《宋朝事实类苑》卷一。</p></li>
<li><p><span id="宋轶一-宋太祖-122"></span>
钱俶初入朝，既而赐归国，群臣多请留俶，而使之献地。太祖曰：「吾方征江南，俾俶归治兵以攻其后，则吾之兵力可减半。江南若下，俶敢不归乎？」既而皆如所处。《东轩笔录》卷一。《宋朝事实类苑》卷一。</p></li>
<li><p><span id="宋轶一-宋太祖-123"></span>
吴越钱俶初来朝，将归，朝臣上疏请留勿遣者数十人。太祖皆不纳，曰：「无虑，俶若不欲归我，必不肯来，放去适可结其心。」及俶辞，力陈愿奉藩之意。太祖曰：「尽我一世，尽你一世。」乃出御封一匣付之，曰：「到国开视，道中勿发也。」俶载之而归，日焚香拜之。既至钱塘，发视，乃群臣请留章疏。《石林燕语》卷四。《蠡勺编》卷十四。</p></li>
<li><p><span id="宋轶一-宋太祖-124"></span>
见王嗣宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E7%8E%8B%E5%97%A3%E5%AE%97-2">2</a>。</p></li>
<li><p><span id="宋轶一-宋太祖-125"></span>
见张齐贤<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E9%BD%90%E8%B4%A4-5">5</a>。</p></li>
<li><p><span id="宋轶一-宋太祖-126"></span>
太祖生洛阳夹马营，乐其风土，国初营缮宫室，有迁都之志。九年西幸郊祀，而宫殿宿卫多不安处，或见怪异，遂东归。叹曰：「我生不得居此，死当葬于此。」登阙发鸣镝，指其所曰：「后当葬此。」永昌陵即其地也。《杨文公谈苑》。</p></li>
<li><p><span id="宋轶一-宋太祖-127"></span>
太祖生于西京夹马营，至九年西幸，还其庐驻跸，以鞭指其巷曰：「朕忆昔得一石马儿为戏，群儿屡窃之，朕埋于此，不知在否？」𣃁之，果得。然太祖爱其山川形胜，乐其风土，有迁都之意。李怀忠为云骑指挥使，谏曰：「京师正得皇居之中，黄、汴环流，漕运储廪，可仰亿万，不烦飞挽。况国帑重兵，宗庙禁掖，若泰山之安，根本不可轻动也。」遂寝议。拜安陵，奠哭为别，曰：「此生不得再朝于此也。」即更衣，取弧矢，登阙台，望西北鸣弦发矢以定之，矢委处，谓左右曰：「即此乃朕之皇堂也。」以向得石马埋于中。又曰：「朕自为陵名曰永昌。」是岁果晏驾。《玉壶清话》卷七。《云谷杂纪》。</p></li>
<li><p><span id="宋轶一-宋太祖-128"></span>
祖、宗潜耀日，尝与一道士游于关河，无定姓名，自曰混沌，或又曰真无。每有乏则探囊金，愈探愈出。三人者每剧饮烂醉。生善歌《步虚》为戏，能引其喉于杳冥间作清征之声，时或一二句，随天风飘下，惟祖、宗闻之，曰：「金猴虎头四，真龙得真位。」至醒诘之，则曰：「醉梦语，岂足凭耶？」至膺图受禅之日，乃庚申正月初四也。自御极，不再见，下诏草泽遍访之，或见于轘辕道中，或嵩、洛间。后十六载，乃开宝乙亥岁也，上巳祓禊，驾幸西沼，生醉坐于岸木阴下，笑揖太祖曰：「别来喜安。」上大喜，亟遣中人密引至后掖，恐其遁，急回跸与见之，一如平时，抵掌浩饮。上谓生曰：「我久欲见汝决尅一事，无他，我寿还得几多在？」生曰：「但今年十月廿日夜，晴，则可延一纪。不尔，则当速措置。」上酷留之，俾泊后苑。苑吏或见宿于木末鸟巢中，止数日不见。帝切切记其语。至所期之夕，上御太清阁四望气。是夕果晴，星斗明灿，上心方喜。俄而阴霾四起，天气陡变，雪雹骤降。移仗下阁，急传宫钥开端门，召开封王，即太宗也。延入大寝，酌酒对饮。宦官、宫妾悉屏之，但遥见烛影下，太宗时或避席，有不可胜之状。饮讫，禁漏三鼓，殿雪已数寸，帝引柱斧雪，顾太宗曰：「好做，好做！」遂解带就寝，鼻息如雷霆。是夕，太宗留宿禁内，将五鼓，周庐者寂无所闻，帝已崩矣。太宗受遗诏于柩前即位。逮晓，登明堂，宣遗诏罢，声恸，引近臣环玉衣以瞻圣体，玉色温莹，如出汤沐。《续湘山野录》。《云谷杂记》。《行营杂录》。</p></li>
<li><p><span id="宋轶一-宋太祖-129"></span>
太祖初晏驾，时已四鼓，孝章宋后使内侍都知王继隆召秦王德芳，继隆以太祖传位晋王之志素定，乃不诣德芳，而以亲事一人径趋开封府召晋王。见医官贾德玄先坐于府门，问其故，德玄曰：「去夜二鼓，有呼我门者，曰『晋王召』，出视则无人，如是者三。吾恐晋王有疾，故来。」继隆异之，乃告以故，叩门，与之俱入见王，且召之。王大惊，犹豫不敢行，曰：「吾当与家人议之。」入久不出，继隆趣之，曰：「事久将为他人有矣。」遂与王雪中步行至宫门，呼而入。继隆使王且止其直庐，曰：「王且待于此，继隆当先入言之。」德玄曰：「便应直前，何待之有？」遂与俱进。至寝殿，宋后闻继隆至，问曰：「德芳来邪？」继隆曰：「晋王至矣。」后见王，愕然，遽呼「官家」，曰：「吾母子之命，皆托官家。」王泣曰：「共保富贵，无忧也。」《涑水记闻》卷一。参见《续资治通鉴长编》卷十七，注云：《记闻》「误以王继恩为继隆，程德玄为贾德玄」。</p></li>
<li><p><span id="宋轶一-宋太祖-130"></span>
艺祖皇帝以开宝九年十月二十日癸丑上僊，其夕有云物之异。自是每岁忌辰必有雨雪风冽之变。至绍兴九年，凡一百六十五年，威灵如在。《鸡肋编》卷下。</p></li>
<li><p><span id="宋轶一-宋太祖-131"></span>
太祖庙讳匡胤，语讹近香印，故今世卖香印者不敢斥呼，鸣锣而已。《青箱杂记》卷二。</p></li>
<li><p><span id="宋轶一-宋太祖-132"></span>
艺祖始受命，久之阴计：「释氏何神灵，而患苦天下？今我抑尝之，不然废其教也。」日且暮则微行出，徐入大相国寺。将昏黑，俄至一小院户旁，则望见一髠大醉，吐秽于道左右，方恶骂不可闻。艺祖阴怒，适从旁过，忽不觉为醉髠拦胸腹抱定，曰：「莫发恶心。且夜矣，惧有人害汝，汝宜归内。可亟去也。」艺祖动心，默以手加额而礼焉。髠乃舍之去。艺祖得促步还，密召忠谨小珰：「尔行往某所，觇此髠为在否，且以其所吐物状来。」及至，则已不见。小珰独爬取地上遗吐狼籍，至御前视之，悉御香也。释氏教因不废。《铁围山丛谈》卷五。《坚瓠辛集》卷四。</p></li>
<li><p><span id="宋轶一-宋太祖-133"></span>
见释赞宁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%87%8A%E8%B5%9E%E5%AE%81-1">1</a>。</p></li>
<li><p><span id="宋轶一-宋太祖-134"></span>
太祖晚年，自西洛驻跸白马寺而生信心，洎回京阙，写《金刚经》读之。赵普因奏事见上，上曰：「不欲泄于甲胄之士。或有见者，止谓朕读兵书可也。」《见闻录》。</p></li>
<li><p><span id="宋轶一-宋太祖-135"></span>
太祖尝与赵中令普议事有所不合，太祖曰：「安得宰相如桑维翰者与之谋乎？」普对曰：「使维翰在，陛下亦不用。」盖维翰爱钱。太祖曰：「苟用其长，亦当护其短，措大眼孔小，赐与十万贯，则塞破屋子矣。」《东轩笔录》卷一。《宋朝事实类苑》卷一。《扪虱新话》卷七。</p></li>
<li><p><span id="宋轶一-宋太祖-136"></span>
太祖无事时，常召潘美辈禁中议政，或与之纵饮，至令宫女解衣，无复君臣之礼。一日召美入，而太祖冠带，不乐，久之不语。美皇恐，趋拜殿下，请罪。太祖曰：「非尔也，上来，语尔。前朝民间积欠甚多，早来三司乞因赦蠲放，适问二府，二府请督索。朕谓三司主国财，乃要蠲放；二府主德政，却要督索。近臣如此，天下何缘太平？朕所以不乐。」美赞曰：「陛下用心如此，何缘不太平。」遂解颜如常时。《随手杂录》。</p></li>
<li><p><span id="宋轶一-宋太祖-137"></span>
太祖尝曰：「贵家子弟，唯知饮酒弹琵琶耳，安知民间疾苦！」由是诏：「凡以资荫出身者，皆先使之监当场务，未得亲民。」《涑水记闻》卷一。</p></li>
<li><p><span id="宋轶一-宋太祖-138"></span>
陶尚书谷为学士，尝晚召对。太祖御便殿，陶至，望见上，将前而复却者数四，左右催宣甚急，谷终彷徨不进。太祖笑曰：「此措大索事分！」顾左右取袍带来。上已束带，谷遽趋入。《归田录》卷一。《宋朝事实类苑》卷八。《宋稗类钞》卷三。《何氏语林》卷十三。</p></li>
<li><p><span id="宋轶一-宋太祖-139"></span>
太祖尝暑月纳凉于后苑，召翰林学士窦仪草诏，处分边事。仪至苑门，见太祖岸帻跣足而坐，仪即退立，合门使督趣，仪曰：「官家方取便，未敢进。」合门使怒而奏之。太祖自视微笑，遽索御衣，而后召入。未及宣诏意，仪奏曰：「陛下新即大位，四方瞻望，宜以礼示天下。臣即不才，不足动圣顾，臣恐贤杰之徒闻而解体。」太祖歛容谢之。自后对近臣未尝不冠带也。《国老谈苑》卷一。《类说》卷五十二引《国老闲谈》。</p></li>
<li><p><span id="宋轶一-宋太祖-140"></span>
太祖尝晚坐崇政殿，召学士窦俨对。上时宴服，俨至屏树间见之，不进，中使促，不应。上讶其久不出，笑曰：「竖儒以我燕服尔。」遽命袍带，俨遂趋出。《宋名臣言行录》前集卷一引《沂公笔录》。《王文正公笔录》「太祖」误作「太宗」。</p></li>
<li><p><span id="宋轶一-宋太祖-141"></span>
太祖一日御后殿虑囚，内有一囚告：「念臣是官家邻人。」太祖以为燕蓟邻人，遣问之。乃云：「臣住东华门外。」太祖笑而宥之。《东斋记事》卷一。</p></li>
<li><p><span id="宋轶一-宋太祖-142"></span>
太祖时，宫人不满三百人，犹以为多，因久雨不止，故又出其数十人。《涑水记闻》卷一。</p></li>
<li><p><span id="宋轶一-宋太祖-143"></span>
本朝自祖宗以俭德垂世，故艺祖之训曰：「尝思在甲马营时可也。」其所用帏帘，有青布缘者。《邵氏闻见录》卷三。</p></li>
<li><p><span id="宋轶一-宋太祖-144"></span>
魏咸信言：故魏国长公主在太祖朝，尝衣贴绣铺翠襦入宫中，太祖见之，谓主曰：「汝当以此与我，自今勿复为此饰。」主笑曰：「此所用翠羽几何？」太祖曰：「不然。主家服此，宫闱戚里皆相効，京城翠羽价高，小民逐利，展转贩易，伤生寖广，实汝之由。汝生长富贵，当念惜福，岂可造此恶业之端？」主惭谢。主因侍坐，与孝章皇后同言曰：「官家作天子日久，岂不能用黄金装肩舁，乘以出入？」太祖笑曰：「我以四海之富，宫殿悉以金银为饰，力亦可办，但念我为天下守财耳，岂可妄用？古称以一人治天下，不以天下奉一人。苟以自奉养为意，使天下之人何仰哉？当勿复言。」《杨文公谈苑》。《宋朝事实类苑》卷一。《五总志》。</p></li>
<li><p><span id="宋轶一-宋太祖-145"></span>
太祖一日袒裼幸翰林院，时学士卢多逊独直，上行与语，引入寝殿，因指所御青缣帐、紫绫褥，谓多逊曰：「尔在外，意朕丰侈耶？朕用此犹常愧之。」《国老谈苑》卷一。《昨非庵日纂》二集卷九。</p></li>
<li><p><span id="宋轶一-宋太祖-146"></span>
太祖性节俭，寝殿设布缘苇帘，尝出麻屦布衫以示左右，曰：「此吾故时所服也。」《涑水记闻》卷一。《宋朝事实类苑》卷一。《类说》卷十九引《三朝圣政录》。</p></li>
<li><p><span id="宋轶一-宋太祖-147"></span>
太祖服用俭素，退朝常衣𫄟袴麻鞵，寝殿门悬青布缘帘，殿中设青布缦。《杨文公谈苑》。《宋朝事实类苑》卷一。</p></li>
<li><p><span id="宋轶一-宋太祖-148"></span>
太祖朝，晋邸内臣奏请木场大木一章造器用。帝怒，批其奏曰：「破大为小，何若斩汝之头也！」其木至今在，半枯朽，不敢动。《邵氏闻见录》卷一。</p></li>
<li><p><span id="宋轶一-宋太祖-149"></span>
禁中殿梁当易，而材无适中者，三司奏有大枋可截用之。太祖皇帝批其状曰：「截你爷头，截你娘头。」其爱物如此。《清虚杂著补阙》。</p></li>
<li><p><span id="宋轶一-宋太祖-150"></span>
太祖尝见小黄门损画殿壁者，怒之，曰：「竖子可斩也。此乃天子廨舍耳，汝岂得败之邪！」《涑水记闻》卷一。《宋朝事实类苑》卷一。</p></li>
<li><p><span id="宋轶一-宋太祖-151"></span>
太祖尝谓左右曰：「朕每因宴会，乘懽至醉，经宿，未尝不自悔也。」《涑水记闻》卷一。《宋朝事实类苑》卷一。</p></li>
<li><p><span id="宋轶一-宋太祖-152"></span>
内中酒，盖用蒲中酒法也。太祖微时，喜饮之。即位后，令蒲中进其方，至今用而不改。《曲洧旧闻》卷一。</p></li>
<li><p><span id="宋轶一-宋太祖-153"></span>
太祖极好读书，每夜于寝殿中看历代史，或至夜分，但人不知，口不言耳。《元城语录》卷上。</p></li>
<li><p><span id="宋轶一-宋太祖-154"></span>
太祖晚年好读书，尝曰：「尧、舜四凶之罪，止从投窜，何近代法网之密哉？」盖有意措刑矣。《宋朝事实类苑》卷一。</p></li>
<li><p><span id="宋轶一-宋太祖-155"></span>
太祖尝谓赵普曰：「卿苦不读书。今学臣角立，隽轨高驾，卿得无愧乎？」普由是手不释卷，然太祖亦因是广阅经史。《玉壶清话》卷二。</p></li>
<li><p><span id="宋轶一-宋太祖-156"></span>
太祖闻国子监集诸生讲书，喜，遣使赐之酒果，曰：「今之武臣，亦当使其读经书，欲其知为治之道也。」《涑水记闻》卷一。《宋朝事实类苑》卷一。</p></li>
<li><p><span id="宋轶一-宋太祖-157"></span>
太祖以柏为界尺，谓之隔笔简。《姚氏残语》。《研北杂志》卷下。参见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-61">61</a>。</p></li>
<li><p><span id="宋轶一-宋太祖-158"></span>
太祖书札有类颜字，多带晚唐气味，时时作数行经子语。又间有小诗三四章，皆雄伟豪杰，动人耳目，宛见万乘气度。往往跋云「铁衣士书」，似仄微时游戏翰墨也。《铁围山丛谈》卷一。</p></li>
<li><p><span id="宋轶一-宋太祖-159"></span>
太祖左右内侍数十人，皆善武艺，伉健，人敌数夫，骑上下山如飞，其慰抚养育，无所不至，然未尝假其威权。泗州槛生虎来献，上令以全羊臂与之，虎得全肉，决裂而食，气甚猛悍，欲观之也。俄口呿不合，视之，有骨横鲠喉中，上目左右，内侍李承训即引手探取，无所伤。尝因御五凤楼，有风禽罥东南角楼鸱尾上，上顾左右曰：「有能取之否？」一内侍，失其姓名，摄衣攀屋桷以登缘，历危险，取之以献。《杨文公谈苑》。《宋朝事实类苑》卷一。</p></li>
<li><p><span id="宋轶一-宋太祖-160"></span>
陈莹中为予言： 神宗皇帝一日行后苑，见牧豭豘者，问何所用，牧者对曰：「自祖宗以来，长令畜之，自稚养以至大，则杀之，又养稚者。前朝不敢易，亦不知果安用？」神宗沉思久之，诏付所司，禁中自今不得复畜。数月，卫士忽获妖人，急欲血浇之，禁中卒不能致。神宗方悟太祖远略亦及此。《冷斋夜话》卷一。《墨客挥犀》卷四。《后山谈丛》卷三。《行营杂录》。《宋稗类钞》卷一。</p></li>
<li><p><span id="宋轶一-宋太祖-161"></span>
熙宁中，作坊以门巷委狭，请直而宽广之，神宗以太祖创始，当有远虑，不许。既而众工作苦，持兵夺门，欲出为乱，一老卒闭而拒之，遂不得出，捕之皆获。《后山谈丛》卷三。《宋稗类钞》卷一。</p></li>
<li><p><span id="宋轶一-宋太祖-162"></span>
太祖一日幸后苑观牡丹，召宫嫔，将置酒，得幸者以疾辞。再召，复不至。上乃亲折一枝，过其舍而簪于髻上。上还，辄取花掷于地上，顾之曰：「我艰勤得天下，乃欲以一妇人败之耶？」即引佩刀截其腕而去。《闻见近录》。</p></li>
<li><p><span id="宋轶一-宋太祖-163"></span>
见韩琦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html#%E5%AE%8B%E8%BD%B6%E5%8D%81-%E9%9F%A9%E7%90%A6-28">28</a>。</p></li>
<li><p><span id="宋轶一-宋太祖-164"></span>
金城夫人得幸太祖，颇恃宠。一日宴射后苑，上酌巨觥以劝太宗。太宗固辞，上复劝之，太宗顾庭下曰：「金城夫人亲折此花来，乃饮。」上遂命之。太宗引射而杀之，即再拜而泣，抱太祖足曰：「陛下方得天下，宜为社稷自重。」而上饮射如故。《闻见近录》。</p></li>
<li><p><span id="宋轶一-宋太祖-165"></span>
国朝降下西蜀，而花蘂夫人又随昶归中国。昶至且十日，则召花蘂夫人入宫中，而昶遂死。昌陵后亦惑之。尝进毒，屡为患，不能禁。太宗在晋邸时，数数谏昌陵，而未果去。一日兄弟相与猎苑中，花蘂夫人在侧，晋邸方调弓矢引满，政拟射走兽，忽回射花蘂夫人，一箭而死。《铁围山丛谈》卷六。</p></li>
<li><p><span id="宋轶一-宋太祖-166"></span>
太宗屡于上前盛称花蕊夫人费氏才，未匝月蜀主暴卒。太祖异之，亟召花蕊入宫，留侍掖庭者十载，有盛宠。太祖寝疾，中夜太宗呼之不应，乘间挑费氏。太祖觉，遽以玉斧斫地。皇后、太子至，太祖气属缕，太宗惶窘归邸。翌夕，太祖崩。《烬余录》甲编。</p></li>
<li><p><span id="宋轶一-宋太祖-167"></span>
靖康后，本朝诸陵遭金人发掘殆尽，独索艺祖昌陵不得。金人登隣山高望本朝诸陵，俨然七堆，下即其地而求，只见六堆。累岁求发掘昌陵，竟不可得。又昌陵林木间，至寒食必挂白银纸，金人闻而疑，亦累岁。数万军马先寒食屯驻昌陵左右，密伺之，至寒食挂白如旧，殆神矣。此屡闻于北人者。《郑思肖集·心史·因山为坟说》。《识小录》卷二。</p></li>
<li><p><span id="宋轶一-宋太祖-168"></span>
赵太祖山陵，金之末年，河南朱漆脸等发掘，取其宝器，又欲取其玉带，重不可得，乃以绳穿其背，扎于自己，坐而枰起之，带始可解。为口中物喷于脸上，洗之不去，人因呼朱漆脸。后货带于汴，识者知为陵寝中物，败露，皆杖死。《庶斋老学丛谈》卷二。</p></li>
<li><p><span id="宋轶一-宋太祖-169"></span>
斡离不陷汴京，杀太宗子孙几尽。宋臣有诣其营者，观其貌绝类艺祖。伯颜下临安，有识之者。后于帝王庙见周世宗像，分毫不爽。《宋稗类钞》卷一。《樵书》二编卷十。《坚瓠余集》卷三。</p></li>
<li><p><span id="宋轶一-宋太祖-170"></span>
宋太祖以庚申即位，闻陈希夷「只怕五更头」之言，命宫中于四更末即转六更，方鼓严鸣钟。太祖之意，恐有不轨之徒，窃发于五更之时，故终宋之世，宫中无五更，而不知「更」之为「庚」也。历真宗天禧四年一庚，神宗元丰三年二庚，高宗绍兴元年三庚，宁宗庆元六年四庚，至理宗景定元年为五庚，而元世祖以是年即位，希夷所谓「怕听五更头」也。越十七年，遂以亡国。乃从世祖至元元年，历仁宗延祐七年，又得庚申，则六庚也。而庚申君适以是生。《鲒埼亭集》外编卷四十二。</p></li>
</ol>
</div>
<div id="宋太宗" class="section level2" number="11.2">
<h2>
<span class="header-section-number">11.2</span> 宋太宗<a class="anchor" aria-label="anchor" href="#%E5%AE%8B%E5%A4%AA%E5%AE%97"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶一-宋太宗-1"></span>
见张永德<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B0%B8%E5%BE%B7-4">4</a>。</p></li>
<li><p><span id="宋轶一-宋太宗-2"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-28">28</a>。</p></li>
<li><p><span id="宋轶一-宋太宗-3"></span>
太祖征李筠，以太宗为大内都点检。汴民惊曰：「点检作天子矣，更为一天子地邪！」《枫窗小牍》卷上。《宋稗类钞》卷一。</p></li>
<li><p><span id="宋轶一-宋太宗-4"></span>
宋太宗未登极时，尝与赵普同坐，而己处其下。陈希夷至，执普手起曰：「尔紫微垣小星，岂可压帝座邪！」先是艺祖尝召希夷赴阙，一日使往相晋王，即太宗，先封晋王，希夷及门，不见晋王而返。太祖曰：「汝见晋王乎？」对曰：「未也。」上曰：「何为遽返？」对曰：「臣至晋王之门，见王之厮役皆侯王将相也，以是知王当他日必为太平天子，又何必见王而后始返耶！」《湖海新闻夷坚续志》前集卷一。</p></li>
<li><p><span id="宋轶一-宋太宗-5"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-164">164</a>。</p></li>
<li><p><span id="宋轶一-宋太宗-6"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-165">165</a>。</p></li>
<li><p><span id="宋轶一-宋太宗-7"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-166">166</a>。</p></li>
<li><p><span id="宋轶一-宋太宗-8"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-128">128</a>。</p></li>
<li><p><span id="宋轶一-宋太宗-9"></span>
见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-129">129</a>。</p></li>
<li><p><span id="宋轶一-宋太宗-10"></span>
太宗初即位，幸左藏库，视其储积，语宰相曰：「此金帛如山，用何能尽？先皇居常焦心劳虑，以经费为念，何其过也！」薛居正等闻上言，皆喜。其后征晋阳，讨幽蓟，岁遣戍边，用度寖广，盐铁榷酤，关市矾茗之禁弥峻。太宗尝语近臣曰：「俟天下无事，当尽蠲百姓租税。」终以多故，不果。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-11"></span>
太宗始嗣位，思有以帖服中外。一日，辇下诸肆有为丐者不得乞，因倚门大骂为无赖者。主人逊谢，久不得解。即有数十百众，方拥门聚观，中忽一人跃出，以刀刺丐者死，且遗其刀而去。会日已暮，追捕莫获。翌日奏闻，太宗大怒，谓是犹习五季乱，乃敢中都白昼杀人。即严索捕，期在必得。有司惧罪，久之，迹其事，是乃主人不胜其忿而杀之耳。狱将具，太宗喜曰：「卿能用心若是，虽然，第为朕更一覆，毋枉焉。且其刀来。」不数日，尹再登对，以狱词并刀上。太宗问：「审乎？」曰：「审矣。」于是太宗顾旁小内侍：「取吾鞘来。」小内侍唯命，即奉刀内鞘中。因拂袖而起入，曰：「如此，宁不妄杀人？」《铁围山丛谈》卷一。《宋稗类钞》卷一。</p></li>
<li><p><span id="宋轶一-宋太宗-12"></span>
太宗将讨太原，选军中骁勇趫捷者数百人，教以舞剑，皆能掷剑高丈余，袒裼跳跃，以身左右承之，妙绝无比，见者莫不震惧。会北戎使至，宴便殿，因令剑舞者数百人，科头露股，挥剑而入，跳掷承接，霜锋雪刃，飞舞满空。戎使惧形于色，淮海国王钱俶等惊惧不敢仰视。俶言于上曰：「此《尚书》所谓『如熊如罴，如虎如貔』者也。」上甚悦，及亲征，每巡城督战，必令前导逞技，贼乘城望之，破胆。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-13"></span>
太宗征太原，行次澶渊，有太仆寺丞宋捷者，掌出纳行在军储，迎谒道左。太宗见其姓名，喜，以为我师有必捷之兆。车驾将至，令语攻城诸将曰：「我端午日当置酒高会于太原城中。」至癸未，继元降，乃五月五日也。《宋朝事实类苑》卷二。</p></li>
<li><p><span id="宋轶一-宋太宗-14"></span>
太宗亲征北虏，师还，途中御制诗有「銮舆临紫塞，朔野冻云飞」。遂令何蒙进《銮舆临塞赋》、《朔云飞》诗，召对嘉赏，授赞善。诗有「塞日穿痕断，边云背影飞。缥缈随黄屋，阴沈护御衣」。俄一县尉宋捷者，庸督护辇道，倚其姓名之谶，旋搆一官。因而章疏歌颂，杂进不已，诸科亦扣行在，乞免文解，其表面签题云：「进上官家赵。」浼凟旒扆，有司亟请随驾至银台。应奏御文字，先经本台封駮，方进，因而少戢。《玉壶清话》卷八。《宋朝事实类苑》卷三十九。</p></li>
<li><p><span id="宋轶一-宋太宗-15"></span>
〔神宗〕一日语及北虏事，曰：「太宗自燕京城下军溃，北虏追之，仅得脱。凡行在服御宝器尽为所夺，从人宫嫔尽陷没。股上中两箭，岁岁必发。其弃天下，竟以箭疮发云。」《默记》卷中。</p></li>
<li><p><span id="宋轶一-宋太宗-16"></span>
见窦偁<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E7%AA%A6%E5%81%81-1">1</a>。</p></li>
<li><p><span id="宋轶一-宋太宗-17"></span>
太宗锐意文史，太平兴国中，诏李昉、扈蒙、徐铉、张洎等门类群书为一千卷，赐名《太平御览》。又诏昉等撰集野史为《太平广记》五百卷；类选前代文章为一千卷，曰《文苑英华》。太宗日阅《御览》三卷，因事有阙，暇日追补之，尝曰：「开卷有益，朕不以为劳也。」《渑水燕谈录》卷六。《宋朝事实类苑》卷二。</p></li>
<li><p><span id="宋轶一-宋太宗-18"></span>
太宗诏诸儒编故事一千卷，曰《太平总类》；文章一千卷，曰《文苑英华》；小说五百卷，曰《太平广记》；医方一千卷，曰《神医普救》。《总类》成，帝日览三卷，一年而读周，赐名曰《太平御览》。《杨文公谈苑》。《春明退朝录》卷下。《宋朝事实类苑》卷二。</p></li>
<li><p><span id="宋轶一-宋太宗-19"></span>
太平兴国中，诸降王死。其旧臣或宣怨言，太宗尽收用之，寘之馆阁，使修群书，如《册府元龟》、《文苑英华》、《太平广记》之类，广其卷帙，厚其廪禄赡给，以役其心，多卒老于文字之间云。《挥麈后录》卷一。《宋稗类钞》卷一。</p></li>
<li><p><span id="宋轶一-宋太宗-20"></span>
帝语宰相曰：「史馆所修《太平总类》，自今日进三卷，朕当亲览。」宋琪曰：「陛下好古不倦，观书为乐，然日阅三卷，恐至罢倦。」帝曰：「朕性喜读书，开卷有益，每见前代兴废，以为鉴戒，虽未能尽记其未闻未见之事，固以多矣。此书千卷，朕欲一年读徧，因思好学之士，读万卷书，亦不为难。大凡读书，须性所好，若其不好，读亦不入。昨日读书从巳至申，有鹳飞上殿砌，至罢方去。」左右曰：「昔杨震讲学，有鹳衔鳣坠堂下，亦此类也。」《宋朝事实类苑》卷二引《帝学》。《樵书》二编卷十。</p></li>
<li><p><span id="宋轶一-宋太宗-21"></span>
见田锡<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%94%B0%E9%94%A1-2">2</a>。</p></li>
<li><p><span id="宋轶一-宋太宗-22"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-12">12</a>。</p></li>
<li><p><span id="宋轶一-宋太宗-23"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-17">17</a>。</p></li>
<li><p><span id="宋轶一-宋太宗-24"></span>
兖王宫翊善姚坦，好直谏。王尝作假山，所费甚广，既成，召其属置酒共观之，众皆褒叹其美，坦独俛首不观。王强使视之，坦曰：「但见血山耳，安得假山？」王惊问其故。坦曰：「在田舍时，见州县督税，上下相驱峻急，里胥临门捕人父子兄弟，送县鞭笞，血流身，愁苦不聊生。此假山皆民租税所为，非血山而何？」是时太宗亦为假山，亟命毁之。王每有过失，坦未尝不尽言规正，宫中自王以下，皆不喜。左右乃教王诈称疾不朝，太宗日使视之，逾月不瘳，上甚忧之，召王乳母入宫，问王疾增损状，乳母曰：「王本无疾，徒以翊善姚坦检束，王居曾不得自便，王不乐，故成疾耳。」上怒曰：「吾选端士为王僚属者，固为辅佐王为善耳。今王不能用规谏，而又诈疾，欲使朕逐去正人以自便，何可得也！且王年少，未知出此，必尔辈为之谋耳。」因命捽至后园，杖之数十。召坦，慰谕之曰：「卿居王宫，为群小所嫉，大为不易。卿但能如此，毋患谗言，朕必不听。」田锡好直谏，太宗或时不能堪，锡从容奏曰：「陛下日往月来，养成圣性。」上说，益重之。《宋朝事实类苑》卷二引《三朝圣政录》。《涑水记闻》卷二。参见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-7">7</a>。</p></li>
<li><p><span id="宋轶一-宋太宗-25"></span>
见张齐贤<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E5%BC%A0%E9%BD%90%E8%B4%A4-7">7</a>。</p></li>
<li><p><span id="宋轶一-宋太宗-26"></span>
登州海岸林中，常有鹘，自高丽一夕飞度海岸，未明至者绝俊，号曰「海东青」。淳化中，夏帅赵保忠得献上，上报曰：「朕久罢畋游，尽放鹰犬，无所事此，今却以赐卿，当领之也。」《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-27"></span>
见苏易简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%8B%8F%E6%98%93%E7%AE%80-7">7</a>。</p></li>
<li><p><span id="宋轶一-宋太宗-28"></span>
孙何榜，太宗皇帝自出试题《巵言日出赋》，顾谓侍臣曰：「比来举子浮薄，不求义理，务以敏捷相尚，今此题渊奥，故使研穷意义，庶浇薄之风可渐革也。」语未已，钱易进卷子，太宗大怒，叱出之，自是科场不开者十年。《东轩笔录》卷一。</p></li>
<li><p><span id="宋轶一-宋太宗-29"></span>
淳化三年九月，太宗幸新修秘阁，帝登阁观群书整齐，喜形于色，谓侍臣曰：「丧乱以来，经籍散失，周孔之教，将坠于地，朕即位之后，多方收拾，抄写购募，今方及数万卷，千古治乱之道，并在其中矣。」即召侍臣，赐坐命酒，仍召三馆学士预焉。日晚还宫，顾昭宣使王继恩曰：「亦可召傅潜、戴兴，令至阁下恣观书籍，给御酒，诸将饮宴。」潜等皆典禁兵，帝欲其知文儒之盛故也。《宋朝事实类苑》卷二引《蓬山志》。</p></li>
<li><p><span id="宋轶一-宋太宗-30"></span>
淳化四年五月，命张洎、钱若水为学士，赴之日，太宗谓近臣曰：「学士之职，清切贵重，非它官可比，朕尝重此官。」《宋朝事实类苑》卷二十九。</p></li>
<li><p><span id="宋轶一-宋太宗-31"></span>
太宗留心政事，淳化五年，自署一幅云：「勤公洁己，奉法除奸，惠爱临民，始可称良吏。本官有俸，并给见缗。」凡手札三十余通。命有司择京朝官之有课最者赐之。殿中丞李虚己以循良清白预其选，得知遂州。虚己作叙感诗以献，自陈祖母年八十余，喜闻其孙中循吏之目。上喜甚，批纸尾云：「吾真得良二千石矣。」赐钱五十万以遗祖母。翌日对宰相言及之，云：「已与五十缗。」宰相曰：「前日所赐盖五百缗。」上曰：「此误也，不可以追改。」虚己父寅，举进士，年六十余，以母老，求致仕，得著作佐郎，有词学，清苦。虚己亦纯学笃慎，家极贫，虽至尊之误笔，乃天之所赐，如郭巨得金、黄寻飞钱之比欤？然自是诏合门，不得受群臣诗赋杂文之献，欲自荐者，授文于中书，宰臣第其臧否上之。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-32"></span>
太宗淳化五年《日历》载，上谓侍臣曰：「听断天下事，直须耐烦，方尽臣下之情。昔庄宗可谓百战得中原之地，然而守文之道，可谓懵然矣。终日湛饮，听郑卫之声，与胡家乐合奏，自昏彻旦，谓之聒帐。半酣之后，置畎酒篦，沈醉射弓，至夜不已，招箭者但以物击其银器，声言中的。与俳优辈结十弟兄，每略与近臣商议事，必传语伶人，叙相见迟晚之由。纵兵出猎，涉旬不返。于优倡猱杂之中，复自矜写《春秋》，不知当时刑政如何也！」苏易简书于《时政》曰：「上自潜跃以来，多详延故老，问以前代兴废之由，铭之于心，以为鉴戒。」上来数事，皆史传不载，秉笔之臣，以记录焉。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-33"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-21">21</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-22">22</a>。</p></li>
<li><p><span id="宋轶一-宋太宗-34"></span>
至道初，李继迁遣其大校张浦入贡。上御便殿，召卫士数百辈，习射御前，所挽弓皆一石五斗以上。先是，赐继迁一弓，皆一石六斗，继迁但以朝廷威示戎虏，谓非人力所能挽，至是，卫士皆引满平射，有余力。上问浦：「戎人敢敌否？」浦曰：「藩部弓弱矢短，但见此长大，固已逃遁，岂敢拒敌？」上悦，后以浦为郑州防御使，留京师。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-35"></span>
至道二年夏，大旱，遣中使分诣五岳祈雨，学士草祝，上自书名，随其方设香，再拜而遣之。王禹偁时在翰林，上言：「五岳视三公，从前祝版御署，已逾礼典，固无君上亲书之理。」上署之纸尾云：「昔成汤剪爪断发，祷桑林之社，尚无爱，矧为百姓请命，岂于笔札而有所惜哉？」《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-36"></span>
见张洎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B4%8E-5">5</a>。</p></li>
<li><p><span id="宋轶一-宋太宗-37"></span>
见张洎<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E5%BC%A0%E6%B4%8E-9">9</a>。</p></li>
<li><p><span id="宋轶一-宋太宗-38"></span>
见钱若水<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E9%92%B1%E8%8B%A5%E6%B0%B4-11">11</a>。</p></li>
<li><p><span id="宋轶一-宋太宗-39"></span>
故钱侯若水言，至道中，尝知枢密，太宗尝召至玉华殿议边事，议既定，向敏中取纸笔将批之，上曰：「卿大臣，不当自作文。李揆在外否？」即召入，授其意，令具草之。揆，副承旨也。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-40"></span>
真宗在储贰时，忽一日，因乘马出至朱雀门外。方辰时，有大星落于马前，迸裂有声。真宗回东宫，惊惧，时召司天监明天之文者询之，云：「不干皇太子事，不烦忧虑，自是国家灾，五年方应。」至第五年，果太宗晏驾。《丁晋公谈录》。</p></li>
<li><p><span id="宋轶一-宋太宗-41"></span>
太宗改元太平兴国，识者谓「太平」字，「一人六十」也，太宗寿六十九，中间岁内改元，亦叶其数。《杨文公谈苑》。</p></li>
<li><p><span id="宋轶一-宋太宗-42"></span>
太宗御厩一马号「碧云霞」，折德扆获之于燕涧，因贡焉。口角有纹如碧霞，夹于双勒。圉人饲秣，稍跛倚失恭，则蹄啮吼喷，怒不可解。从征太原，上下冈阪，其平如砥，下则伸前而屈后，登高则能反之。太宗甚爱，上樽余沥，时或令饮，则嘶鸣喜跃。后闻宴驾，悲顇骨立，真宗遣从皇轝于熙陵，数月遂毙。诏令以敝帏埋桃花犬之旁。《玉壶清话》卷八。</p></li>
<li><p><span id="宋轶一-宋太宗-43"></span>
淳化中，合州贡桃花犬，甚小而性急，常驯扰于御榻之侧。每坐朝，犬必掉尾先吠，人乃肃然。太宗不豫，此犬不食。及上仙，号呼涕泗瘦瘠。章圣初即位，左右引令前导，鸣吠徘徊，意若不忍。章圣令谕以奉陵，即摇尾饮食如故。诏造大铁笼施素裀，置卤簿中，行路见者流涕。《古今诗话》。《诗话总龟》前集卷一。《宋诗纪事》卷三。</p></li>
<li><p><span id="宋轶一-宋太宗-44"></span>
太宗一日谓宰辅曰：「朕如何唐太宗？」众人皆曰：「陛下尧、舜也，何太宗可比？」丞相文正公李昉独无言，徐诵白乐天诗云：「怨女三千放出宫，死囚八百来归狱。」太宗俯躬曰：「朕不如也。」《邵氏闻见录》卷六。《东都事略》卷三十二。《宋名臣言行录》前集卷一引《掇遗》。《何氏语林》卷十三。《尧山堂外纪》卷四十二。《宋稗类钞》卷三。</p></li>
<li><p><span id="宋轶一-宋太宗-45"></span>
太宗游金明池，令村田老妇数十辈，升殿布席而坐，因问民间疾苦。妇人直尽说田家所苦，民里所患。上采纳，皆赐金退。《类说》卷十九引《三朝圣政录》。</p></li>
<li><p><span id="宋轶一-宋太宗-46"></span>
见谢泌<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E8%B0%A2%E6%B3%8C-1">1</a>。</p></li>
<li><p><span id="宋轶一-宋太宗-47"></span>
太宗志奉释老，崇饰宫庙。建开宝寺灵感塔以藏佛舍利，临瘗为之悲涕。兴国寺搆二阁，高与塔侔，以安大像。远都城数十里已在望，登六七级方见佛腰腹，佛指大皆合抱，观者无不骇愕。两阁之间通飞楼为御道。丽景门内创上清宫，以尊道教，殿阁排空，金碧照耀，皆一时之盛观。自景祐初至庆历中，不十年间，相继灾毁，畧无遗焉。有为之福，如是其效乎？《儒林公议》。</p></li>
<li><p><span id="宋轶一-宋太宗-48"></span>
太宗诏作上清宫，谓左右曰：「朕在藩时，太祖特钟友爱，赏赉不可胜纪，今悉贸易以作一宫，为百姓请福，不令费库物。」王沔曰：「土木之作，必有劳费，不免取百姓脂膏耳。」上嘿然。既营缮，命中人董役，役夫常不满三千人，三司率多移拨三五百人给它作。中人言于上，上曰：「有司所须之人，皆要切，汝当自与计议圆融，勿令有妨。」既而数年功不就，言事者多指之，遂令罢役。岁余，内道场与道流言及之，上即令出南宫旧金银器数万两，鬻于市以给工钱，讫其役。宫成，常服一诣，焚香而已。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-49"></span>
太宗皇帝一日幸相国寺，见僧看经，问曰：「是甚么经？」僧曰：「《仁王经》。」帝曰：「既是寡人经，因甚却在卿手里？」僧无对。幸开宝塔，问僧：「卿是甚人？」对曰：「塔主。」帝曰：「朕之塔，为甚么卿作主？」僧无对。《五灯会元》卷六。</p></li>
<li><p><span id="宋轶一-宋太宗-50"></span>
江东有僧诣阙，乞修天台国清寺，且言，如寺成，愿焚身以报。太宗从之，命中使卫绍钦督役，戒之曰：「了事了来。」绍钦即与俱往，不日告成。绍钦积薪如山，驱使入火，僧哀鸣，乞回阙下面谢皇帝，而后自焚。绍钦怒，以叉叉入烈焰，僧宛转悲号而绝。归奏太宗曰：「臣已了事。」太宗颔之。《燕翼诒谋录》卷二。</p></li>
<li><p><span id="宋轶一-宋太宗-51"></span>
太宗崇尚节俭，退朝，服华阳巾，布褐细修，内服惟𫄟。尝取金银器皿奇巧者悉毁之，主藏吏曰：「制作精妙，留以供御。」上曰：「汝以奇巧为贵，我以慈俭为宝。」《类说》卷十九引《三朝圣政录》。</p></li>
<li><p><span id="宋轶一-宋太宗-52"></span>
宋太宗服麻缕布裳，不用黄金装肩舆。《古事比》卷四十二。</p></li>
<li><p><span id="宋轶一-宋太宗-53"></span>
太宗志遵俭谨，每居内，服澣濯之衣，或有穿者，则命纫补以进。《国老谈苑》卷一。</p></li>
<li><p><span id="宋轶一-宋太宗-54"></span>
太宗尝冬月命彻兽炭，左右或启曰：「今日苦寒。」上曰：「天下民困，是寒者众矣，朕何独温愉哉？」《国老谈苑》卷一。《昨非庵日纂》二集卷十一。</p></li>
<li><p><span id="宋轶一-宋太宗-55"></span>
太宗一日写书，笔滞，思欲涤砚中宿墨。顾左右咸不在，因自俯铜池涤之。既毕，左右方至，上徐顾曰：「尔辈何处来？」《国老谈苑》卷一。《昨非庵日纂》二集卷十。</p></li>
<li><p><span id="宋轶一-宋太宗-56"></span>
〔太宗〕知人，不但灼见其贤否，其荣悴、寿殀皆莫逃于一目。尝顾钱若水，谓左右曰：「若水风骨秀迈，神仙姿格，苟用之则才力有余，朕只疑其算部促隘，若至大用，恐愈迫之。」至道初，为同知枢密院事，后知并州，薨年方四十四。贾黄中罢参知政事，知襄州，上言母老乞留京师。太宗谓侍臣曰：「朕念黄中忧畏，必先其母老矣。」因曰：「苏易简之母亦如之。」暨黄中卒，母果无恙。《云谷杂纪》卷三。</p></li>
<li><p><span id="宋轶一-宋太宗-57"></span>
贾黄中，字娲民，沧州人，耽之四代孙。太宗时，以给事中参知政事，召见其母王氏，命坐，与语曰：「教子如此，今之孟母矣。」因赋诗美之。未几，罢知澶州，太宗戒之曰：「小心翼翼，君臣皆当如此，太过则失大臣之礼。」太宗谓其母有贤德，年七十余未衰，与之语甚明敏，因谓近臣曰：「黄中多忧畏，必先其母死。」及其卒，母尚无恙。《宋朝事实类苑》卷二引《范蜀公蒙求》。</p></li>
<li><p><span id="宋轶一-宋太宗-58"></span>
见苏易简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%8B%8F%E6%98%93%E7%AE%80-14">14</a>。</p></li>
<li><p><span id="宋轶一-宋太宗-59"></span>
贾黄中为礼部侍郎兼起居监察，中风眩卒。太宗悼惜之，切责诸医，大搜京城医工，凡通《神农本草》、《黄帝难经》、《素问》及善针灸药饵者，校其能否，以补翰林医学及医官院祗候。《宋朝事实类苑》卷四十八。</p></li>
<li><p><span id="宋轶一-宋太宗-60"></span>
太宗善望气。一岁春晚，幸金明，回跸至州北合懽拱圣营，雨大下。时有司供拟无雨仗，因驻跸辕门以避之，谓左右曰：「此营他日当出节度使二人。」盖二夏昆仲守恩、守赟在营方丱，后侍真庙于藩邸，当龙飞，二公俱崇高。后守恩为节度使，守赟知枢密院事，终于宣徽南、北院使。《湘山野录》卷中。</p></li>
<li><p><span id="宋轶一-宋太宗-61"></span>
太宗退朝，常以经籍自娱，所阅之策，以帕裹，小黄门持之。巡行殿籞，毕以为从，药糊之须，率皆副焉。又以柏为界尺，长数寸，谓之隔笔简。每御制，或飞宸翰，则用以镇所临之纸。《国老谈苑》卷一。参见宋太祖<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E7%A5%96-157">157</a>。</p></li>
<li><p><span id="宋轶一-宋太宗-62"></span>
太宗皇帝既辅艺祖皇帝创业垂统，暨登宝位，尤留意斯文。每进士及第，赐闻喜宴，必制诗赐之，其后累朝遵为故事。宰相李昉，年老罢政居家，每曲宴，必宣赴坐。昉献诗曰：「微臣自愧头如雪，也向钧天侍玉皇。」上俯和曰：「珍重老臣纯不已，我惭寡昧继三皇。」时皆荣之。苏易简在翰林，一日，上召对赐酒，谓之曰：「君臣千载遇。」易简应声曰：「忠孝一生心。」吕端参知政事，上日宴后苑钓鱼，赐之诗，断句曰：「欲饵金钩殊未达，磻溪须问钓鱼人。」端赓以进曰：「愚臣钩直难堪用，宜问濠梁结网人。」既而端遂拜相。君臣会遇，形于赓咏，此与唐虞赓载，事虽异而同也。《庚溪诗话》卷上。《中山诗话》。《古今诗话》。《宋诗纪事》卷一。</p></li>
<li><p><span id="宋轶一-宋太宗-63"></span>
太宗朝，赵昌国者，自陈乞应百篇举。帝亲出五言四句为题，云：「秋风雪月天，花竹鹤云烟。诗酒春池雨，山僧道柳泉。」凡二十字，字为五篇，篇四韵。至晚，仅能成数篇，辞意无足取，亦赐及第，用劝学者。《渑水燕谈录》卷六。</p></li>
<li><p><span id="宋轶一-宋太宗-64"></span>
太宗朝，有王著学右军书，深得其法，侍书翰林。帝听政之余，留心笔札，数遣内侍持书示著，著每以为未善，太宗益刻意临学。又以问著，对如初。或询其意，著曰：「书固佳矣，若遽称善，恐帝不复用意。」其后，帝笔法精绝，超越前古，世以为由著之规益也。《渑水燕谈录》卷七。《宋朝事实类苑》卷十七。参见王著<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E7%8E%8B%E8%91%97-1">1</a>。</p></li>
<li><p><span id="宋轶一-宋太宗-65"></span>
太宗善飞白，其字大者方数尺，善书者皆伏其妙。又小草特工，语近臣曰：「朕君临天下，亦何事笔砚？但心好之，不能舍耳。江东人多称能草书，累召诰之，殊未知向背，但填行塞白，装成卷帙而已。小草字学难究，飞白笔势难工，吾亦恐自此废绝矣。」以数十轴藏于秘府。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-66"></span>
太宗访钟、王之迹，御笔飞动，乃召书史之有格性者置于便殿，授以笔法，覩其有成，各赐银章象笏，令入翰林院充待诏书诏。自是，四海之内，咸识禁中之墨妙焉。《锦绣万花谷》前集卷十一引《渑水燕谈录》。</p></li>
<li><p><span id="宋轶一-宋太宗-67"></span>
太宗每当暑月，御书团扇，赐馆阁学士。《宋朝事实类苑》卷二十四引《蓬山志》。</p></li>
<li><p><span id="宋轶一-宋太宗-68"></span>
见苏易简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%8B%8F%E6%98%93%E7%AE%80-5">5</a>。</p></li>
<li><p><span id="宋轶一-宋太宗-69"></span>
太宗留意字书。淳化中，尝出内府及士大夫家所藏汉、晋以下古帖，集为十卷，刻石于秘阁，世传为「阁帖」是也。中间晋、宋帖多出王贻永家。《石林燕语》卷三。</p></li>
<li><p><span id="宋轶一-宋太宗-70"></span>
见宋真宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E7%9C%9F%E5%AE%97-61">61</a>。</p></li>
<li><p><span id="宋轶一-宋太宗-71"></span>
太宗当天下无事，留意艺文，而琴棋亦皆造极品。时从臣应制赋诗皆用险韵，往往不能成篇；而赐两制棋势，亦多莫究所以，故不得已，则相率上表乞免和，诉不晓而已。王元之尝有诗云：「分题宣险韵，翻势得仙棋。」又云：「恨无才应副，空有表虔祈。」盖当时事也。《石林燕语》卷八。《宋诗纪事》卷一。</p></li>
<li><p><span id="宋轶一-宋太宗-72"></span>
太宗万几之暇，留心弈棋，自制三势。一曰对面千里势，二曰天鹅独飞势，三曰海底取明珠势。一时近臣，例以棋图颁赐。故王元之诗云：「太宗多材复多艺，万几余暇飜棋势。对面千里为第一，独飞天鹅为第二。第三海底取明珠，三阵堂堂皆御制。中使宣来赐近臣，天机秘密通鬼神。」所以纪其事也。《能改斋漫录》卷十一。《宋稗类钞》卷七。</p></li>
<li><p><span id="宋轶一-宋太宗-73"></span>
太宗作弈棋三势，使内侍裴愈持以示馆阁学士，莫能晓者。其一曰独飞天鹅势，其二曰对面千里势，其三曰大海取明珠势，皆上所制。上亲指授，诸学士始能晓之，皆叹伏神妙。前后待诏等众对弈，多能覆局，为图于秘阁。《杨文公谈苑》。《宋朝事实类苑》卷二。</p></li>
<li><p><span id="宋轶一-宋太宗-74"></span>
太宗棋品至第一，待诏有贾玄者，臻于绝格，时人以为王积薪之比也。杨希紫、蒋元吉、李应昌、朱怀璧亦皆国手，然非玄之敌。玄嗜酒，病死，上痛惜之。末年得洪州人李仲玄，年甚小，而棋格绝胜，可侔于玄，岁余亦卒。朝臣有潘慎修、蒋居才，亦善棋，至三品。内侍陈好玄至第四品，多得侍棋。自玄而下，皆受三道，慎修受四道，好玄受五道。慎修尝献诗云：「如今乐得仙翁术，也怯君王四路饶。」又作《棋说》千余言以献，上喜叹之，皆涉治道。《杨文公谈苑》。《宋朝事实类苑》卷五十。</p></li>
<li><p><span id="宋轶一-宋太宗-75"></span>
太宗喜弈棋，谏臣有乞编窜棋待诏贾玄于南州者。且言玄每进新图妙势，悦惑明主，而万机听断，大致壅遏，复恐坐驰睿襟，神气郁滞。上谓言者曰：「朕非不知，聊避六宫之惑耳。卿等不须上言。」《湘山野录》卷中。《宋朝事实类苑》卷二。《孔氏谈苑》卷四。</p></li>
<li><p><span id="宋轶一-宋太宗-76"></span>
太宗作九弦琴、七弦阮。尝闻其琴，盖以宫弦加廿丝，号为大武，宫弦减廿丝，号为小武；其大弦下宫徽之一徽定其声，小弦上宫徽之一徽定其声。太宗尝酷爱宫词中十小调子，乃隋贺若弼所撰，其声与意及用指取声之法，古今无能加者。十调者： 一曰《不博金》；二曰《不换玉》；三曰《夹泛》；四曰《越溪吟》；五曰《越江吟》；六曰《孤猿吟》；七曰《清夜吟》；八曰《叶下闻蝉》；九曰《三清》；外一调最优古，忘其名，琴家秪命曰《贺若》。太宗尝谓《不博金》、《不换玉》二调之名颇俗，御改《不博金》为《楚泽涵秋》，《不换玉》为《塞门积雪》。命近臣十人各探一调撰一辞，苏翰林易简探得《越江吟》，曰：「神仙神仙瑶池宴。片片。碧桃零落春风晚。翠云开处，隐隐金轝挽。玉鳞背冷清风远。」文莹京师遍寻琴、阮，待诏皆云七弦阮、九弦琴藏秘府，不得见。《续湘山野录》。《宋朝事实类苑》卷二。</p></li>
<li><p><span id="宋轶一-宋太宗-77"></span>
太宗时得巧匠，因亲督视于紫云楼下，造金带，得三十条，匠者为之神耗而死。于是独以一赐曹武穆彬，其一太宗自御，其后随入熙陵，而曹氏所赐带，则莫知何往也。余二十八条，命贮之库，号镇库带焉。后人第徒传其名，而宗戚群珰闲一有服金带异花精致者，人往往辄指曰：「此紫云楼带。」其实非也。《铁围山丛谈》卷六。</p></li>
<li><p><span id="宋轶一-宋太宗-78"></span>
宋人画《熙陵幸小周后图》，太宗头戴幞头，面黔色而体肥，器具甚伟。周后肢体纤弱，数宫人抱持之，周作蹙额不能胜之状。……有元人冯海粟学士题云：「江南剩得李花开，也被君王强折来。怪底金风冲地起，御园红紫满龙堆。」盖指靖康之辱，以寓无往不复之旨。《万历野获编》卷二十七。</p></li>
<li><p><span id="宋轶一-宋太宗-79"></span>
姚叔祥《见只编》云： 余尝见吾盐名手张纪临元人宋太宗强幸小周后粉本。后戴花冠，两足穿红袜，袜仅至半胫耳。裸身凭五侍女，两人承腋，两人承股，一人拥臂后，身在空中。太宗以身当后，后闭目转头，以手拒太宗颊。有元人题上云：「江南剩得李花开，也被君王强折来。怪底金风冲地起，禁园红紫满龙堆。」盖以靖康为报也。《樵书》二编卷九。</p></li>
</ol>
</div>
<div id="宋真宗" class="section level2" number="11.3">
<h2>
<span class="header-section-number">11.3</span> 宋真宗<a class="anchor" aria-label="anchor" href="#%E5%AE%8B%E7%9C%9F%E5%AE%97"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶一-宋真宗-1"></span>
太宗八子，真宗为第三，已封寿王。诏一异僧忘其名入禁中，遍相诸王，已见七王矣，惟真庙时方寝息，未得见之。僧奏曰：「遍观诸邸，皆不及寿王者。」上曰：「卿未见，安得知？」僧曰：「见三仆立其门，皆将相材器，其仆既尔，主可知矣。」三仆者，乃张相耆、杨相崇勋、郭太尉承祐。《宋朝事实类苑》卷四十八。《孔氏谈苑》卷四。</p></li>
<li><p><span id="宋轶一-宋真宗-2"></span>
太宗以元良未立，虽意在真宗，尚欲遍知诸子，遂命陈抟历抵王宫，以相诸王。抟回奏曰：「寿王真他日天下主也。臣始至寿邸，见二人坐于门，问其姓氏，则曰张旻、杨崇勋，皆王左右之使令者。然臣观二人，他日皆至将相，即其主可知矣。」太宗大喜，是时真宗为寿王。异日，张旻侍中，杨崇勋使相，皆如抟之相也。《东轩笔录》卷一。参见陈抟<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html#%E5%AE%8B%E8%BD%B6%E5%9B%9B-%E9%99%88%E6%8A%9F-7">7</a>。</p></li>
<li><p><span id="宋轶一-宋真宗-3"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-21">21</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-22">22</a>。</p></li>
<li><p><span id="宋轶一-宋真宗-4"></span>
见李至<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E6%9D%8E%E8%87%B3-1">1</a>。</p></li>
<li><p><span id="宋轶一-宋真宗-5"></span>
真宗居藩邸，升储宫，命侍讲邢昺说《尚书》凡八席，《诗》、《礼》、《论语》、《孝经》皆数四。既即位，咸平辛丑至天禧辛酉二十一年之间，虽车辂巡封，遍举旷世阔典，其间讲席岁未尝辍。至末年，诏直阁冯公元讲《周易》，止终六十四卦，未及《系辞》，以元使虏，遂罢。及元归，清躯渐不豫。后仁宗即位半年，侍臣以崇政殿阁所讲遗编进呈，方册之上，手泽凝签，及细笔所记异义，历历尽在，两宫抱泣于灵幄数日，命侍臣撰讲席记。《湘山野录》卷中。</p></li>
<li><p><span id="宋轶一-宋真宗-6"></span>
真宗在东宫，一日，太宗勗令学草书，乃再拜曰：「臣闻王者事业，功侔日月，一照使隐微尽晓。草书之迹，诚为秘妙，然达者盖寡。傥临事或误，则罪有归焉，岂一照之心哉！谨愿罢之。」太宗大喜，顾谓之曰：「他日之英主也。」《国老谈苑》卷一。</p></li>
<li><p><span id="宋轶一-宋真宗-7"></span>
真宗在朱邸，时诸王竞营假山。兖王山成，合宴以赏，真宗豫焉。酒方洽，王指谓侍读姚坦曰：「是山崇丽乎？」坦曰：「聚血尔，何山之谓也？昔年夏侯峤为宛丘令，田赋充而迁，督刑之血，日沃于庭。此山之工，实倍彼赋，非聚血而何？」上不怿而辍宴，还第，乃去山为壁，写《儒行篇》。他日，对而命宴，坦叩头谢曰：「非英贤何能及此！」太宗闻之，意有属焉。《国老谈苑》卷一。《绀珠集》卷十二。《类说》卷五十二。参见宋太宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html#%E5%AE%8B%E8%BD%B6%E4%B8%80-%E5%AE%8B%E5%A4%AA%E5%AE%97-24">24</a>。</p></li>
<li><p><span id="宋轶一-宋真宗-8"></span>
真宗判开封府，杨砺为府寮；及登储贰，因为东宫官；即位，为枢密副使。病甚，真宗幸其第问疾，所居在隘巷中，辇不能进。左右请还，上不许，因降辇，步至其第，存劳甚至。《涑水记闻》卷七。《宋朝事实类苑》卷七。</p></li>
<li><p><span id="宋轶一-宋真宗-9"></span>
宋真宗方登极，有拆字者多验，乃书一「朝」字，潜使人问之。其人曰：「十月十日生，恐是主上，便当朝也。」《湖海新闻夷坚续志》补遗。</p></li>
<li><p><span id="宋轶一-宋真宗-10"></span>
真宗即位，每旦御前殿，中书、枢密院、三司、开封府、审刑院及请对官以次奏事。辰后入宫，上食。少时，出坐后殿，阅武事，至日中罢。夜则召侍读、侍讲学士询问政事，或至夜分还宫。其后率以为常。《涑水记闻》卷六。《宋朝事实类苑》卷三。</p></li>
<li><p><span id="宋轶一-宋真宗-11"></span>
真宗初即位，以工部侍郎郭贽知天雄军，贽自陈恋阙，泣下不肯去。真宗曰：「全魏重地，委任于卿，亦非轻也，宜亟去。」贽退，召辅臣问之，辅臣对以近例亦有已受命而复留者。曰：「朕初嗣位，命贽知大藩而不行，则何以使人？」卒遣之，群臣皆畏服。《宋朝事实类苑》卷三。《涑水记闻》卷六。</p></li>
<li><p><span id="宋轶一-宋真宗-12"></span>
咸平初，修《太宗实录》，命钱若水主其事。若水举给事中柴成务、起居舍人李宗谔、侍御史宗度洎予及职方员外郎吴淑。上指宗谔曰：「自太平兴国八年已后，昉皆在中书日事。史策本凭直笔，傥子为父隐，何以传信于后代乎？」除宗谔不许，余悉可之。《杨文公谈苑》。《宋朝事实类苑》卷三。</p></li>
<li><p><span id="宋轶一-宋真宗-13"></span>
见种放<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E7%A7%8D%E6%94%BE-12">12</a>。</p></li>
<li><p><span id="宋轶一-宋真宗-14"></span>
见种放<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E7%A7%8D%E6%94%BE-13">13</a>。</p></li>
<li><p><span id="宋轶一-宋真宗-15"></span>
见钱若水<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E9%92%B1%E8%8B%A5%E6%B0%B4-14">14</a>。</p></li>
<li><p><span id="宋轶一-宋真宗-16"></span>
石熙政知宁州，上言：「昨清远军失守，盖朝廷素不留意。」因请兵三五万。真宗曰：「西边事，吾未尝敢忘之，盖熙政远，不知耳。」周莹等曰：「清远失守，将帅不才也，而熙政敢如此不逊，必罪之。」上曰：「群臣敢言者亦甚难得。苟其言可用，用之；不可用，置之。若必加罪，后复谁有敢言者？」因赐诏书褒嘉焉。《涑水记闻》卷六。《宋朝事实类苑》卷三。</p></li>
<li><p><span id="宋轶一-宋真宗-17"></span>
景德初，匈奴寇澶，车驾议幸。时曹武公玮及秦翰为澶驻泊，诏许便宜军马事，不由中覆。二将议曰：「威辂不过河则已，万一渡桥，奈北澶州素不设备？」遂督士卒，深阔渠以遶城，遂开，旋以枯蒿杂草覆渠面，使虏不测其深浅。驾至澶，臣僚乞驻跸澶南，宣灵诛以灭之可也。唯高殿前琼力挽銮驾以进，扬其声曰：「儒人之言多二三，愿陛下勿迟疑，不渡河无以安六军之心。」御驾方渡桥，时士卒不山呼，左右颇异之。琼曰：「乞急张黄屋，使远迩认之。」既而果齐声呼「万岁」！士气欢振。是夕，车驾次北澶，匈奴毳帐前一里，星殒如巨石，其声鸣吼，移刻殆尽，此最为澶渊之先吉也。《续湘山野录》。《宋朝事实类苑》卷三。</p></li>
<li><p><span id="宋轶一-宋真宗-18"></span>
见寇准<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%AF%87%E5%87%86-39">39</a>。</p></li>
<li><p><span id="宋轶一-宋真宗-19"></span>
枢密直学士刘综出镇并门，两制、馆阁皆以诗宠其行，因进呈。真宗深究诗雅，时方竞务西昆体，磔裂雕篆，亲以御笔选其平淡者，止得八联。晁迥云：「夙驾都门晓，微凉苑树秋。」杨亿止选断句：「关榆渐落边鸿过，谁劝刘郎酒十分。」朱巽云：「塞垣古木含秋色，祖帐行尘起夕阳。」李维云：「秋声和暮角，膏雨逐行轩。」孙仅云：「汾水冷光摇画戟，蒙山秋色鏁层楼。」钱惟演云：「置酒军中乐，闻笳塞上情。」都尉王贻永云：「河朔雪深思爱日，并门春暖咏甘棠。」刘筠云：「极目关山高倚汉，顺风雕鹗远凌秋。」上谓综曰：「并门在唐世皆将相出镇，凡抵治，遣从事者以题咏述怀宠行之句多写于佛宫道院，纂集成编，目《太原事迹》，后不闻其作也。」综后写御选句图立于晋祠。《玉壶清话》卷一。《宋朝事实类苑》卷三十七。《诗话总龟》前集卷四十三。《宋诗纪事》卷六。</p></li>
<li><p><span id="宋轶一-宋真宗-20"></span>
真宗景德年间，朝谒山陵，因诏异人，左右以贺兰归真闻。乃诏对，问曰：「知卿有点化术，可以言之。」奏曰：「臣请言帝王点化术，愿以尧舜之道点化天下，以致太平。惟陛下用之。」《席上腐谈》卷下。</p></li>
<li><p><span id="宋轶一-宋真宗-21"></span>
见王钦若<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E9%92%A6%E8%8B%A5-15">15</a>。</p></li>
<li><p><span id="宋轶一-宋真宗-22"></span>
见王钦若<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E9%92%A6%E8%8B%A5-22">22</a>。</p></li>
<li><p><span id="宋轶一-宋真宗-23"></span>
见王钦若<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E9%92%A6%E8%8B%A5-23">23</a>。</p></li>
<li><p><span id="宋轶一-宋真宗-24"></span>
真宗东封，命枢密使陈公尧叟为东京留守，马公知节为大内都巡检使。驾未行，宣入后苑亭中赐宴，出宫人为侍。真宗与二公，皆戴牡丹而行。续有旨，令陈尽去所戴者。召近御座，真宗亲取头上一朵为陈簪之，陈跪受拜舞谢。宴罢，二公出。风吹陈花一叶堕地，陈急呼从者拾来，此乃官家所赐，不可弃。置怀袖中。马乃戏陈云：「今日之宴，本为大内都巡检使。」陈云：「若为大内都巡检使，则上何不亲为太尉戴花也？」二公各大笑。寇莱公为参政，侍宴，上赐异花。上曰：「寇准年少，正是戴花吃酒时。」众皆荣之。《能改斋漫录》卷十三。《宋稗类钞》卷一。</p></li>
<li><p><span id="宋轶一-宋真宗-25"></span>
大中祥符间，章圣祀汾阴，至泰山下，聚观者几数万人，阗拥道路，警跸不能进。上以询左右，或云：「村民所畏者尉曹也，俾弹压之。」即命亟召之。少焉，一绿衣少年跃马疾驰而前，群氓大呼：「官人来矣！」奔走辟易而散。上笑云：「我不是官人邪？」《挥麈后录》卷五。</p></li>
<li><p><span id="宋轶一-宋真宗-26"></span>
真宗皇帝祀汾而还，驾过伊阙，亲洒宸翰，为铭勒石。文不加点，群臣皆呼万岁。《枫窗小牍》卷下。</p></li>
<li><p><span id="宋轶一-宋真宗-27"></span>
真宗西祀回，召臣僚赴后苑，宣示御制《太清楼聚书记》、《朝拜诸陵因幸西京记》、《西京内东门弹丸壁记》，皆新制也。笑谓近臣曰：「虽不至精优，却尽是朕亲撰，不假手于人。」语盖旨在杨大年也。《归田录》述之。《湘山野录》卷上。参见杨亿<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html#%E5%AE%8B%E8%BD%B6%E5%85%AB-%E6%9D%A8%E4%BA%BF-30">30</a>。</p></li>
<li><p><span id="宋轶一-宋真宗-28"></span>
祥符中，封禅事竣，宰执对于后殿，真宗曰：「治平无事，久欲与卿等至一二处未能，今日可矣。」遂引群公及内侍数人入一小殿。殿后有假山甚高，而山面有洞，上既先入，复招群公从行。初觉暗甚，行数十步，则天宇豁然，千峰百嶂，杂花流水，尽天下之伟观。少焉，至一所，重楼复阁，金碧照耀。有二道士，貌亦奇古，来揖上，执礼甚恭。上亦答之良厚。邀上主席，上再三逊让，然后坐。群臣再拜，居道士之次。所论皆玄妙之旨，而肴醴之属，又非人间所见也。鸾鹄舞于堂，笙箫振林木，至夕而罢。道士送上出门而别，曰：「万机之暇，毋惜与诸公频见过也。」复由旧路以归。臣下因以请于上，上曰：「此道家所谓蓬莱三山者。」群臣惘然自失者累日，后亦不复再往。《投辖录》。《坚瓠余集》卷三。</p></li>
<li><p><span id="宋轶一-宋真宗-29"></span>
真宗皇帝东封西祀，礼成，海内晏然。一日，开太清楼宴亲王、宰执，用仙韶女乐数百人。有司以宫嫔不可视外，于楼前起彩山幛之。乐声若出于云霄间者。李文定公、丁晋公坐席相对，文定公令行酒黄门密语晋公曰：「如何得倒了假山？」晋公微笑。上见之，问其故，晋公以实对。上亦笑，即令女乐列楼下，临轩观之，宣劝益频，文定至霑醉。《邵氏闻见录》卷一。</p></li>
<li><p><span id="宋轶一-宋真宗-30"></span>
陈文忠为枢密，一日，日欲没时，忽有中人宣召，既入右掖，已昏黑，遂引入禁中，屈曲行甚久，时见有帘帏、灯烛，皆莫知何处。已而到一小殿，殿前有两花槛，已有数人先至，皆立廷中，殿上垂帘，蜡烛十余炬而已，相继而至者凡七人。中使乃奏班齐，唯记文忠、丁谓、杜镐三人，其四人忘之。杜镐时尚为馆职。良久，乘舆自宫中出，灯烛亦不过数十而已。宴具甚盛，卷帘，令不拜，升殿就坐，御座设于席东，设文忠之坐于席西，如常人宾主之位，尧叟等皆惶恐不敢就位，上宣谕不已，尧叟恳陈自古未有君臣齐列之礼，至于再三。上作色曰：「本为天下太平，朝廷无事，思与卿等共乐之。若如此，何如就外朝开宴？今日只是宫中供办，未尝命有司，亦不召中书辅臣，以卿等机密及文馆职任侍臣无嫌，且欲促坐语笑，不须多辞。」尧叟等皆趋下称谢。上急止之曰：「此等礼数，且皆置之。」尧叟悚栗危坐，上语笑极欢。酒五六行，膳具中各出两绛囊置群臣之前，皆大珠也。上曰：「时和岁丰，中外康富，恨不得与卿等日夕相会。太平难遇，此物助卿等燕集之费。」群臣欲起谢。上云：「且坐，更有。」如是酒三行，皆有所赐，悉良金重宝。酒罢已四鼓，时人谓之「天子请客」。《梦溪笔谈》卷二十五。《宋稗类钞》卷一。</p></li>
<li><p><span id="宋轶一-宋真宗-31"></span>
见王旦<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E7%8E%8B%E6%97%A6-68">68</a>。</p></li>
<li><p><span id="宋轶一-宋真宗-32"></span>
祥符中，真宗卧疾，梦焦隐君而愈，诏封明应公。《樊榭山房集》卷六。</p></li>
<li><p><span id="宋轶一-宋真宗-33"></span>
真宗晚年不豫，尝对宰相盛怒曰：「昨夜皇后以下皆云，刘氏独置朕于宫中。」众知上眊乱误言，皆不应。李迪曰：「果如是，何不以法治之？」良久，上寤，曰：「无是事也。」章献在帷下闻之，由是恶迪。《涑水记闻》卷六。《宋名臣言行录》前集卷五。</p></li>
<li><p><span id="宋轶一-宋真宗-34"></span>
真宗上仙，王文正公曾当国，建议以「天书本为先帝而降，不当留在人间」。于是尽以葬于永定陵，无一字留者，文正之识虑微密皆如此。《东轩笔录》卷一。</p></li>
<li><p><span id="宋轶一-宋真宗-35"></span>
章圣时，炼丹一炉，在翰林司金丹阁，日供炭五秤。至熙宁元年，犹养火不绝，刘袤延仲之父被旨裁减百司，此一项在经费之数，有旨罢之。《墨庄漫录》卷三。</p></li>
<li><p><span id="宋轶一-宋真宗-36"></span>
真宗尝谓李宗谔曰：「闻卿能敦睦宗族，不陨家声，朕今保守祖宗基业，亦犹卿之治家也。」《涑水记闻》卷六。</p></li>
<li><p><span id="宋轶一-宋真宗-37"></span>
见向敏中<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E5%90%91%E6%95%8F%E4%B8%AD-6">6</a>。</p></li>
<li><p><span id="宋轶一-宋真宗-38"></span>
真宗尝谕宰臣一外补郎官，称其才行甚美，俟罢郡还朝，与除监司。及还，帝又语及之。执政拟奏，将以次日上之，晚归里第，其人来谒。明日，只以名荐奏，上默然不许。察所以，乃知已为伺察密报矣。终真宗朝，其人不复进用。真宗恶人奔竞如此。《渑水燕谈录》卷一。《宋朝事实类苑》卷三。</p></li>
<li><p><span id="宋轶一-宋真宗-39"></span>
秦国长公主尝为子六宅使世隆求正刺史，真宗曰：「正刺史系朝廷公议，不可。」鲁国长公主为翰林医官使赵自化求尚食使兼医官院事，上谓王继英曰：「雍王元份亦尝为自化求遥郡，朕以遥郡非医官所领，此固不可也。」驸马都尉石保吉自求见上，言仆夫盗财，乞特加重罪。上曰：「有司自有常法，岂肯以卿故乱天下法也？」又请于私第决罚，亦不许。《涑水记闻》卷六。《宋朝事实类苑》卷三。</p></li>
<li><p><span id="宋轶一-宋真宗-40"></span>
见陈尧咨<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E9%99%88%E5%B0%A7%E5%92%A8-1">1</a>。</p></li>
<li><p><span id="宋轶一-宋真宗-41"></span>
真宗好文，虽以文辞取士，然必视其器识。每御崇政赐进士及第，必召其高第三四人并列于庭，更察其形神磊落者，始赐第一人及第。或取其所试文辞有理趣者。徐奭《铸鼎象物赋》云：「足惟下正，讵闻公𫗧之欹倾；铉乃上居，实取王臣之威重。」遂以为第一。蔡齐《置器赋》云：「安天下于复盂，其功可大。」遂以为第一人。《归田录》卷一。《宋朝事实类苑》卷三。《宋名臣言行录》前集卷五。《新编分门古今类事》卷七。</p></li>
<li><p><span id="宋轶一-宋真宗-42"></span>
真宗好文，待遇学士尤重，王钦若召见最频，其后晁迥、李宗谔、陈彭年、王曾、李维数人，皆被恩遇。惟演再入院，天禧四年间，屡蒙召对，或龙图阁、滋福殿、承明殿，洎宣和门之北阁子，皆从容赐坐，移刻而出。其言议及奏对，此略而不书。又常令中使密至院门，询吏云：「今日谁直？」然后召之。《宋朝事实类苑》卷七引《金坡遗事》。</p></li>
<li><p><span id="宋轶一-宋真宗-43"></span>
真宗一日晚坐承明殿，召学士对，既退，中人就院宣谕曰：「朕适忘御袍带，卿无讶焉。」学士将降谢，中人止之云：「上深自愧责，有旨放谢。」真宗礼遇词臣厚矣。《渑水燕谈录》卷一。《宋朝事实类苑》卷三。</p></li>
<li><p><span id="宋轶一-宋真宗-44"></span>
见杜镐<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html#%E5%AE%8B%E8%BD%B6%E4%B8%83-%E6%9D%9C%E9%95%90-7">7</a>。</p></li>
<li><p><span id="宋轶一-宋真宗-45"></span>
李侍读仲容魁梧善饮，两禁号为「李万回」。真庙饮量近臣无拟者，欲敌饮，则召公。公居常寡谈，颇无记论，酒至酣，则应答如流。一夕，真宗命巨觥俾满饮，欲剧观其量，引数大醉，起，固辞曰：「告官家撤巨器。」上乘醉问之：「何故谓天子为官家？」遽对曰：「臣尝记蒋济《万机论》言三皇官天下，五帝家天下，兼三、五之德，故曰『官家』。」上甚喜。从容数杯，上又曰：「正所谓『君臣千载遇』也。」李亟曰：「臣惟有『忠孝一生心』。」纵冥搜不及于此。《湘山野录》卷下。《孔氏谈苑》卷四。《青琐高议》后集卷一。参见苏易简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html#%E5%AE%8B%E8%BD%B6%E4%BA%94-%E8%8B%8F%E6%98%93%E7%AE%80-6">6</a>。</p></li>
<li><p><span id="宋轶一-宋真宗-46"></span>
晋公尝云：居帝王左右，奏覆公事，慎不可触机，系于宸断。所贵行事归功恩于主上耳。尝有一臣僚，判审刑院，因进呈一官员犯赃罪案。真宗方读案，迟回间欲宽贷次，未有圣语。其判院辄便奏云：「此是魏振男。」因兹，真宗便赫怒云：「是魏振男便得受赃？便得为不法？」拂下其案云：「依法正行。」遂处死。后来有一知院，因观前车覆辙，每奏事，兢惧取进止。忽复有词科臣僚犯赃罪案进呈，真宗问云：「如何？」遂奏云：「此人悉以当辜，闻说涕泣云：『玷陛下之与科名，孤陛下之所任使，更无面得见陛下，更无面得见朝廷。唯俟一死而已。』」真宗闻之，云：「特与贷罪安置。」《丁晋公谈录》。</p></li>
<li><p><span id="宋轶一-宋真宗-47"></span>
真宗禁销金，自东封回，杜婕妤者，昭宪太后姪女，迎驾服之。真宗见之怒，送太和宫，令出家为道士。是以天下无敢犯禁者。《说郛》卷二引《江邻几杂志》。</p></li>
<li><p><span id="宋轶一-宋真宗-48"></span>
真宗时，京师民家子有与人鬬者，其母追而呼之，不从，母颠踬而死。会疎决，法官处其罪，当笞。上曰：「母言不从，违犯教令，当徒二年，何谓笞也？」群臣无不惊服。《涑水记闻》卷六。《宋朝事实类苑》卷三。</p></li>
<li><p><span id="宋轶一-宋真宗-49"></span>
天禧中，有二人犯罪，法当死，真宗皇帝恻然怜之，曰：「此等安知法？杀之则不忍，舍之无以励众。」乃使人持去，笞而遣之，以斩讫奏。又祀汾阴日，见一羊自掷道左，怪问之，曰：「今日尚食杀其羔。」真宗惨然不乐，自是不杀羊羔。《东坡志林》卷二。《昨非庵日纂》一集卷十一。</p></li>
<li><p><span id="宋轶一-宋真宗-50"></span>
真宗朝，尝有兵士作过，于法合死，特贷命，于横门决脊杖二十改配。其兵士声高叫唤乞剑，不伏决杖。从人把捉不得，遂奏取进止，传宣云：「须决杖二十后，别取进止处斩。」寻决讫，取旨，真宗云：「此只是怕见吃杖后如此，既已决了，便送配所，更莫与问。」其宽恤如此。《丁晋公谈录》。《昨非庵日纂》二集卷十一。</p></li>
<li><p><span id="宋轶一-宋真宗-51"></span>
真宗朝，因宴，有一亲事官失却金楪子一片。左右奏云：「且与决责。」上云：「不可。且令寻访。」又奏云：「只与决小杖。」上云：「自有一百日限，若百日内寻得，只小杖亦不可行也。」《丁晋公谈录》。</p></li>
<li><p><span id="宋轶一-宋真宗-52"></span>
真宗深念稼穑，闻占城稻耐旱，西天菉豆子多而粒大，各遣使以珍货求其种。占城得种二十石，至今在处播之。西天中印土得菉豆种二石，不知今之菉豆是否。始植于后苑，秋成日宣近臣尝之，仍赐占稻及西天菉豆御诗。《湘山野录》卷下。</p></li>
<li><p><span id="宋轶一-宋真宗-53"></span>
真宗天纵睿明，博综文学，尤重儒术，凡侍从之臣每因赐对，未始不从容顾问。真宗善谈论，虽造次应答，皆典雅有伦。当时儒学之士，擢为侍从，则有终身不为外官者。杜镐以博学，尤承眷礼，晚年苦肺疾，累乞闲地，真宗不允，至数年加剧，又于便坐恳述。真宗曰：「卿自择一人学术可以代卿者。」镐于是荐戚纶以代，又逾年，未及得请而卒。《东轩笔录》卷一。</p></li>
<li><p><span id="宋轶一-宋真宗-54"></span>
真宗喜谈经，一日，命冯元谈《易》，非经筵之常讲也。谓元曰：「朕不欲烦近侍久立，欲于便斋亭阁选纯孝之士数人，上直司人，便裘顶帽，横经并坐，暇则荐茗果，尽笑谈，削去进说之仪，遇疲则罢。」元荐查道、李虚己、李行简三人者预焉。奏曰：「道，歙州人。母病，尝思鳜羮，方冬无有市者，道泣祷河神，凿冰脱巾，取得鳜鱼果尺余，以馈母。后举贤良，入第四等。虚己母丧明，医者曰：『浮翳泊睛，但舌舐千日，勿药自瘳。』虚己舐睛三年，遂明。行简父患痈极痛楚，以口吮其败膏，不唾于地，父疾遂平。」真宗立召之，日俾陪侍，喜曰：「朕得朋矣。」《玉壶清话》卷二。《宋朝事实类苑》卷三。《仕学规范》卷六引《皇朝名臣四科事实》。</p></li>
<li><p><span id="宋轶一-宋真宗-55"></span>
真宗听政之暇，唯务观书，每观毕一书，即有篇咏，使近臣赓和，故有御制《看尚书诗》三章、《看春秋》三章、《看周礼》三章、《看毛诗》三章、《看礼记》三章、《看孝经》三章。复有御制《读史记》三章、《读前汉书》三首、《读后汉书》三首、《读三国志》三首、《读晋书》三首、《读宋书》二首、《读陈书》二首、《读魏书》三首、《读北齐书》二首、《读后周书》三首、《读隋书》三首、《读唐书》三首、《读五代梁史》三首、《读五代后唐史》三首、《读五代晋史》二首、《读五代汉史》二首、《读五代周史》二首，可谓近代好文之主也。《青箱杂记》卷三。《宋朝事实类苑》卷三。《庚溪诗话》卷上。《宋诗纪事》卷一。</p></li>
<li><p><span id="宋轶一-宋真宗-56"></span>
真宗忽一日于龙图阁，诸侍读、侍讲学士、待制、直阁环侍，以问九经书并疏共多少卷数，侍讲邢昺尚书而下俱不能对。《丁晋公谈录》。</p></li>
<li><p><span id="宋轶一-宋真宗-57"></span>
章圣讲《周礼》，至典瑞有琀玉，问之何义。讲官答曰：「人臣卒，给之琀玉，欲使骨不朽耳。」章圣曰：「人臣但要名不朽，何用骨为？」《贵耳集》卷上。</p></li>
<li><p><span id="宋轶一-宋真宗-58"></span>
张侍中耆与杨太尉崇勋、夏太尉守赟，俱缘藩邸致位使相。尝因侍立，真宗谓曰：「知汝等好学，文笔甚善，吾当亲为教授。」张耆等拜于庭下，曰：「实臣等之幸也。」乃命张耆为学长，张景宗观察为副学长，杨崇勋、夏守赟为学察，安守中团练而下为学生。帝授以《孝经》、《论语》，又教以虞世南字法，时以为荣。《能改斋漫录》卷十三。</p></li>
<li><p><span id="宋轶一-宋真宗-59"></span>
真宗诏诸儒编君臣事迹一千卷，曰《册府元龟》，不欲以后妃妇人等事厕其间，别有纂《彤管懿范》七十卷。又命陈文僖公裒历代帝王文章为《宸章集》二十五卷。复集妇人文章为十五卷，亦世不传。《春明退朝录》卷下。《宋朝事实类苑》卷三。</p></li>
<li><p><span id="宋轶一-宋真宗-60"></span>
见丁谓<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html#%E5%AE%8B%E8%BD%B6%E5%85%AD-%E4%B8%81%E8%B0%93-70">70</a>。</p></li>
<li><p><span id="宋轶一-宋真宗-61"></span>
太宗善草、隶、行、八分、篆、飞白六体，皆极其妙，而草书尤奇绝。今上悉赂求编次，凡三十余卷，以于阗玉、水晶、檀香为轴，青紫绫摽文绵绦，黄绡帕，金漆柜，作龙图阁于含元殿之西南隅以藏之。频召近臣观览称叹，上自作《太宗圣文神笔颂》，亲书刻碑，以美其事。碑阴列其部袟名题，以墨本赐近臣焉。《杨文公谈苑》。《宋朝事实类苑》卷三。</p></li>
<li><p><span id="宋轶一-宋真宗-62"></span>
真宗宴近臣禁中，语及《庄子》，忽命呼秋水至，则翠环绿衣小女童也，诵《秋水》之篇，闻者莫不悚异。《江隣几杂志》。《贵耳集》卷下。《东山谈苑》卷六。</p></li>
<li><p><span id="宋轶一-宋真宗-63"></span>
真庙朝寝殿侧有古桧，秀茂不群，名「御爱桧」。然横碍殿簷，真皇意欲去之。一夕风雷转折其枝，因以为瑞。《藏一话腴》甲集卷下。《樵书》初编卷一。</p></li>
</ol>
</div>
<div id="刘-后" class="section level2" number="11.4">
<h2>
<span class="header-section-number">11.4</span> 刘　后<a class="anchor" aria-label="anchor" href="#%E5%88%98-%E5%90%8E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶一-刘后-1"></span>
章献明肃太后，成都华阳人。少随父下峡至玉泉寺，有长老者善相人，谓其父曰：「君，贵人也。」及见后，则大惊曰：「君之贵以此女也。」又曰：「远方不足留，盍游京师乎？」父以贫为辞，长老者赠以中金百两。后之家至京师，真宗判南衙，因张耆纳后宫中。帝即位，为才人，进宸妃，至正位宫闱，声势动天下。仁宗即位，以太皇太后垂帘听政。玉泉长老者，已居长芦矣。后屡召不至，遣使就问所须，则曰：「道人无所须也。玉泉寺无僧堂，长芦寺无山门，后其念之。」后以本阁服用物下两寺为钱，以建长芦寺临江门，起水中。……今《玉泉寺僧堂梁记》曰后所建云。《邵氏闻见录》卷一。《群书类编故事》卷四。</p></li>
<li><p><span id="宋轶一-刘后-2"></span>
宋章献明肃皇后本成都之华阳人，家以播鼗为业。随父龚美游汴，过荆门，止玉泉寺，慕容禅师夜梦金刚报云：「明日女中天子过此。」因厚遇之，赠以金。时真宗尚为寿王，居潜邸，知客张耆引后见王，王悦，遂纳之。《涌幢小品》卷二十八。</p></li>
<li><p><span id="宋轶一-刘后-3"></span>
章献刘后本蜀人，善播鼗。蜀人宫美之入京。美以锻银为业，时真宗为皇太子，尹开封，美因锻得见，太子语之曰：「蜀妇人多材慧，汝为我求一蜀姬。」美因纳后于太子，见之，大悦，宠幸专房。太子乳母恶之。太宗尝问乳母：「太子近日容貌癯瘠，左右有何人？」乳母以后对，上命去之。太子不得已，置于殿侍张耆之家。耆避嫌，为之不敢下直。未几，太宗宴驾，太子即帝位，复召入宫。《涑水记闻》卷五。</p></li>
<li><p><span id="宋轶一-刘后-4"></span>
宫美以锻银为业，纳邻倡妇刘氏为妻，善播鼗。既而家贫，复售之。张耆时为襄王宫指使，言于王，得召入宫，大有宠。王乳母秦国夫人性严整，恶之，固令王斥去。王不得已，置于张耆家，以银五挺与之，使筑馆居于外。徐使人请于秦国夫人，乃许复召入宫。美由是得为开封府通引官，给事王宫。及王即帝位，刘氏为美人，以其无宗族，更以美为弟，改姓刘云。乐道父与张耆俱为襄王宫指使，故得详耳。《涑水记闻》卷六。</p></li>
<li><p><span id="宋轶一-刘后-5"></span>
钱思公嫁女，令银匠龚美打造装奁器皿。既而美拜官，思公即取美为妹婿，向所打造器皿归美家。《东轩笔录》卷十五。《野客丛书》卷十一。《宋稗类钞》卷一。</p></li>
<li><p><span id="宋轶一-刘后-6"></span>
章献明肃初自蜀中泛江而下，舟过真州之长芦，有闽僧法灯者，筑茅庵岸旁。灯一见，听其歌声，许以必贵，倒囊津置入京，继遂遭际。及位长乐，灯尚在，后捐奁中百万缗，命淮南、两浙、江南三路转运使创建大刹，工巧雄丽，甲于南北。俾灯住持，赐予不绝。李邯郸为之碑，至今存焉。《挥麈余话》卷一。</p></li>
<li><p><span id="宋轶一-刘后-7"></span>
见吕夷简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%90%95%E5%A4%B7%E7%AE%80-13">13</a>。</p></li>
<li><p><span id="宋轶一-刘后-8"></span>
章献太后智聪过人。其垂帘之时，一日，泣语大臣曰：「国家多难如此，向非宰执同心协力，何以至此？今山陵了毕，皇亲外戚各已迁转推恩，惟宰执臣寮亲戚无有恩泽。卿等可尽具子孙内外亲族姓名来，当例外一一尽数推恩。」宰执不悟，于是尽具三族亲戚姓名以奏闻。明肃得之，遂各画成图，粘之寝殿壁间。每有进拟，必先观图上，非两府亲戚姓名中所有者方除之。《默记》卷上。</p></li>
<li><p><span id="宋轶一-刘后-9"></span>
明肃太后临朝，袭真宗故事，留心庶狱，日遣中使至军巡院、御史台，体问鞠囚情节。又好问外事，每中使出入，必委曲询究，故百官细微，无不知者。有孙良孺为军巡判官，喜诈伪，能为朴野之状。一日，市布数十端，杂染五色，陈于庭下。中使怪而问之，良孺曰：「家有一女，出适在近，与之作少衣物也。」中使大骇，回为太后言之，太后叹其清苦，即命厚赐金帛。京师人多赁马出入，驭者先许其直，必问曰：「一去耶？却来耶？」苟乘以往来，则其价倍于一去也。良孺以贫，不养马，每出，必赁之。一日将押大辟囚弃市，而赁马以往，其驭者问曰：「官人将何之？」良孺曰：「至法场头。」驭者曰：「一去耶？却来耶？」闻者骇笑。《东轩笔录》卷九。《宋朝事实类苑》卷六十五。</p></li>
<li><p><span id="宋轶一-刘后-10"></span>
仁宗即位方十岁，章献明肃太后临朝。章献素多智谋，分命儒臣冯章靖元、孙宣公奭、宋宣献绶等采摭历代君臣事迹，为《观文览古》一书，祖宗故事为《三朝宝训》十卷，每卷十事。又纂郊祀仪仗为《卤簿图》三十卷，诏翰林待诏高克明等绘画之，极为精妙，叙事于左，令傅姆辈日夕侍上展玩之，解释诱进，镂板于禁中。《挥麈后录》卷一。</p></li>
<li><p><span id="宋轶一-刘后-11"></span>
〔刘〕烨登进士第，为龙图阁直学士、权开封府。明肃太后朝独召对，后曰：「知卿名族十数世，欲一见卿家谱，恐与吾同宗也。」烨曰：「不敢。」后数问之，度不可免，因陛对，为风眩仆而出。乞出知河南府。《邵氏闻见录》卷十六。</p></li>
<li><p><span id="宋轶一-刘后-12"></span>
某公在章献明肃后垂箔日，密进《唐武氏七庙图》，后怒，抵之地曰：「我不作负祖宗事。」仁皇帝解之曰：「某欲但为忠耳。」后既上宾，仁皇帝每曰：「某心行不佳。」后竟除平章事。《邵氏闻见后录》卷二十二。</p></li>
<li><p><span id="宋轶一-刘后-13"></span>
明肃太后欲谒太庙，诏礼官草仪。时学臣皆以《周官》后服进议，佞者密请曰：「陛下垂帘听大政，号两宫，尊称、山呼及舆御，皆王者制度，入太室岂当以后服见祖宗邪？」遂下诏服衮冕。谏疏交上，复宰臣执议，俱不之听。不得已将诞告，赖薛简肃公以关右人语气明直，不文其谈，帘外口奏曰：「陛下大谒之日，还作汉儿拜邪，女儿拜邪？」明肃无答，是夕报罢。《续湘山野录》。</p></li>
<li><p><span id="宋轶一-刘后-14"></span>
见吕夷简<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html#%E5%AE%8B%E8%BD%B6%E4%B9%9D-%E5%90%95%E5%A4%B7%E7%AE%80-15">15</a>。</p></li>
<li><p><span id="宋轶一-刘后-15"></span>
章献既没，或疑章懿之丧。仁皇遣李用和发其葬视之，容貌如生。使者驰入奏，仁皇于章献神御前，焚香泣告曰：「自今大娘娘平生分明矣。」仁宗谓刘氏大娘娘，谓杨氏小娘娘。《龙川别志》卷上。《宋名臣言行录》前集卷六。</p></li>
<li><p><span id="宋轶一-刘后-16"></span>
章献属疾，语于仁宗曰：「愿与祖宗同日为忌。」三月二十九日上仙，乃太宗大忌。后仁宗亦同。前为翁妇，后为母子，此亦国朝之异事。《贵耳集》卷中。</p></li>
</ol>
</div>
<div id="杨淑妃" class="section level2" number="11.5">
<h2>
<span class="header-section-number">11.5</span> 杨淑妃<a class="anchor" aria-label="anchor" href="#%E6%9D%A8%E6%B7%91%E5%A6%83"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶一-杨淑妃-1"></span>
上幼冲即位，章献性严，动以礼法禁约之，未尝假以颜色，章惠以恩抚之。上多苦风痰，章献禁虾蟹海物不得进御，章惠常藏弆以食之，曰：「太后何苦虐吾儿如此。」上由是怨章献而亲章惠，谓章献为大娘，章惠为小娘。及章献崩，尊章惠为太后，所以奉事曲尽恩意。景祐中，薨，神主祔于奉慈庙。《涑水记闻》卷八。</li>
</ol>
</div>
<div id="李宸妃" class="section level2" number="11.6">
<h2>
<span class="header-section-number">11.6</span> 李宸妃<a class="anchor" aria-label="anchor" href="#%E6%9D%8E%E5%AE%B8%E5%A6%83"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶一-李宸妃-1"></span>
章懿李后初在侧微，事章献明肃。章圣偶过阁中，欲盥手，后捧洗而前，上悦其肤色玉耀，与之言。后奏：「昨夕忽梦一羽衣之士跣足从空而下云：『来为汝子。』」时上未有嗣，闻之，大喜云：「当为汝成之。」是夕召幸，有娠。明年诞育昭陵。昭陵幼年，每穿履袜，即亟令脱去，常徒步禁掖，宫中皆呼为赤脚仙人。赤脚仙人，盖古之得道李君也。《挥麈后录》卷一。《群书类编故事》卷四。</p></li>
<li><p><span id="宋轶一-李宸妃-2"></span>
李太后始入掖庭，才十余岁，惟有一弟七岁，太后临别，手结刻丝鞶囊与之，拍其背泣曰：「汝虽沦落颠沛，不可弃此囊，异时我若遭遇，必访汝，以此为物色也。」言讫，不胜呜咽而去。后其弟佣于凿纸钱家，然常以囊悬于胸臆间，未尝斯须去身也。一日苦下痢，势将不救，为纸家弃于道左。有入内院子者，见而怜之，收养于家。恠其衣服百结，而胸悬鞶囊，因问之，具以告院子。院子惄然惊异，盖尝受旨于太后，令物色访其弟也。复问其姓氏、小字、世系甚悉，遂解其囊。明日，持入示太后，及具道本末。是时太后封宸妃，时真宗已生仁宗皇帝矣，闻之悲喜，遽以其事白真宗，遂官之，为右班殿直，即所谓李用和也。及仁宗立，太后上仙，谥曰章懿，召用和擢以显官，后至殿前都指挥使，领节钺，赠陇西郡王，世所谓李国舅者是也。《东轩笔录》卷二。《宋稗类钞》卷三。</p></li>
<li><p><span id="宋轶一-李宸妃-3"></span>
章懿李太后生昭陵，而终章献之世，不知章懿为母也。章懿卒，先殡奉先寺。昭陵以章献之崩，号泣过度。章惠太后劝帝曰：「此非帝母，帝自有母宸妃李氏，已卒，在奉先寺殡之。」仁宗即以犊车亟走奉先寺。撤殡观之，在一大井，上四铁索维之。既启棺，而形容如生，略不坏也。时已遣兵围章献之第矣，既启棺，知非鸩死，乃罢遣之。《默记》卷上。</p></li>
<li><p><span id="宋轶一-李宸妃-4"></span>
晏元献公撰《章懿太后神道碑》，破题云：「五岳峥嵘，昆山出玉；四溟浩渺，丽水生金。」盖言诞育圣躬，实系懿后。奈仁宗夙以母仪事明肃刘太后，膺先帝拥祐之托，难为直致，然才者则爱其善比也。独仁宗不悦，谓晏曰：「何不直言诞育朕躬，使天下知之？」晏公具以前意奏之。上曰：「此等事卿宜置之，区区不足较，当更别改。」晏曰：「已焚草于神寝。」上终不悦。迨升祔，二后赦文孙承旨抃当笔，协圣意直叙曰：「章懿太后丕拥庆羡，实生眇冲，顾复之恩深，保绥之念重。神驭既往，仙游斯邈。嗟乎！为天下之母，育天下之君，不逮乎九重之承颜，不及乎四海之致养，念言一至，追慕增结。」上览之，感泣弥月。明赐之外，悉以东宫旧玩密赉之。岁余，参大政。《湘山野录》卷上。《西塘集耆旧续闻》卷五。</p></li>
<li><p><span id="宋轶一-李宸妃-5"></span>
孙文懿公为翰林学士，撰《进祔李太后赦文》曰：「章懿太后丕拥庆羡，实生眇冲，顾复之恩深，保绥之念重。神驭既往，仙游斯邈。嗟乎！为天下之母，育天下之君，不逮乎九重之承颜，不及乎四海之致养，念言一至，追慕增结。」仁宗皇帝览之，感泣弥月。公自此遂参大政。帝问文懿曰：「卿何故能道朕心中事？」公曰：「臣少以庶子不齿于兄弟，不及养母，以此知陛下圣心中事。」上为之流涕。先是晏元献公撰《章懿太后神道碑》曰：「五岳峥嵘，昆山出玉；四溟浩渺，丽水生金。」盖以明肃太后为尊也。学士大夫嘉其善比，独仁宗不悦。《邵氏闻见录》卷二。</p></li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3"><span class="header-section-number">11</span> 宋人轶事汇编卷一</a></li>
<li><a class="nav-link" href="#%E5%AE%8B%E5%A4%AA%E7%A5%96"><span class="header-section-number">11.1</span> 宋太祖</a></li>
<li><a class="nav-link" href="#%E5%AE%8B%E5%A4%AA%E5%AE%97"><span class="header-section-number">11.2</span> 宋太宗</a></li>
<li><a class="nav-link" href="#%E5%AE%8B%E7%9C%9F%E5%AE%97"><span class="header-section-number">11.3</span> 宋真宗</a></li>
<li><a class="nav-link" href="#%E5%88%98-%E5%90%8E"><span class="header-section-number">11.4</span> 刘　后</a></li>
<li><a class="nav-link" href="#%E6%9D%A8%E6%B7%91%E5%A6%83"><span class="header-section-number">11.5</span> 杨淑妃</a></li>
<li><a class="nav-link" href="#%E6%9D%8E%E5%AE%B8%E5%A6%83"><span class="header-section-number">11.6</span> 李宸妃</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-06-08.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
