<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>44 宋人轶事汇编卷三十四 | 历史上的一些人</title>
<meta name="author" content="林峰">
<meta name="description" content="44.1 朱　熹  朱韦斋，晦庵先生父也，酷信地理，尝招山人择地，问富贵何如，其人久之答曰：「富也只如此，贵也只如此，生个小孩儿，便是孔夫子。」后生晦庵，果为大儒。文公为同安主簿日，民有以力强得人善地者，索笔题曰：「此地不灵，是无地理；此地若灵，是无天地。」后得地之家不昌。《尧山堂外纪》卷六十。《坚瓠丁集》卷二。...">
<meta name="generator" content="bookdown 0.26 with bs4_book()">
<meta property="og:title" content="44 宋人轶事汇编卷三十四 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="44.1 朱　熹  朱韦斋，晦庵先生父也，酷信地理，尝招山人择地，问富贵何如，其人久之答曰：「富也只如此，贵也只如此，生个小孩儿，便是孔夫子。」后生晦庵，果为大儒。文公为同安主簿日，民有以力强得人善地者，索笔题曰：「此地不灵，是无地理；此地若灵，是无天地。」后得地之家不昌。《尧山堂外纪》卷六十。《坚瓠丁集》卷二。...">
<meta name="twitter:card" content="summary">
<meta name="twitter:title" content="44 宋人轶事汇编卷三十四 | 历史上的一些人">
<meta name="twitter:description" content="44.1 朱　熹  朱韦斋，晦庵先生父也，酷信地理，尝招山人择地，问富贵何如，其人久之答曰：「富也只如此，贵也只如此，生个小孩儿，便是孔夫子。」后生晦庵，果为大儒。文公为同安主簿日，民有以力强得人善地者，索笔题曰：「此地不灵，是无地理；此地若灵，是无天地。」后得地之家不昌。《尧山堂外纪》卷六十。《坚瓠丁集》卷二。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="active" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="宋人轶事汇编卷三十四" class="section level1">
<h1>
<span class="header-section-number">44</span> 宋人轶事汇编卷三十四<a class="anchor" aria-label="anchor" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B"><i class="fas fa-link"></i></a>
</h1>
<div id="朱-熹" class="section level2">
<h2>
<span class="header-section-number">44.1</span> 朱　熹<a class="anchor" aria-label="anchor" href="#%E6%9C%B1-%E7%86%B9"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-朱熹-1"></span>
朱韦斋，晦庵先生父也，酷信地理，尝招山人择地，问富贵何如，其人久之答曰：「富也只如此，贵也只如此，生个小孩儿，便是孔夫子。」后生晦庵，果为大儒。文公为同安主簿日，民有以力强得人善地者，索笔题曰：「此地不灵，是无地理；此地若灵，是无天地。」后得地之家不昌。《尧山堂外纪》卷六十。《坚瓠丁集》卷二。</p></li>
<li><p><span id="宋轶三十四-朱熹-2"></span>
朱文公《与庆国卓夫人书》云：「五哥岳庙，闻尊意欲为五哥经营干官差遣，某切以为不可。人家子弟多因此坏却心性，盖其生长富贵，本不知艰难，一旦仕宦，便为此官，逐司只有使长一人可相拘辖，又多宽厚长者，不欲以法度见绳。上无职事了办之责，下无吏民窃伺之忧。而州县守令，埶反出己下，可以陵轹，故后生子弟为此官者，无不傲慢纵恣，触事懵然。愚意以为可且为营一稍在人下职事、吃人打骂差遣，乃所以成就之。若必欲与求干官，乃是置之有过之地，误其终身。」前辈爱人以德，至于如此。卓夫人乃少傅刘公子羽之妃，枢密共父之母，五哥即平甫，朱与刘盖姻娅。初，文公之父韦斋疾革，手自为书，以家事属少傅。韦斋殁，文公年十四，少傅为筑室于其里，俾奉母居焉。少傅手书与白水刘致中云：「于绯溪得屋五间，器用完备，又于七仓前得地，可以树，有圃可蔬，有池可鱼，朱家人口不多，可以居。」文公视卓夫人犹母云。《鹤林玉露》甲编卷二。《宋稗类钞》卷六。</p></li>
<li><p><span id="宋轶三十四-朱熹-3"></span>
晦庵省试，经题出「刚中而应」。连案者云：「此句凡七出。」先生嘿数止五出，乃据所记对义。及出院检视，果只五出，乃悟同经者相忌。是年先生登科。《吹剑四录》。</p></li>
<li><p><span id="宋轶三十四-朱熹-4"></span>
朱子晚年书门符云：「佩韦遵考训，晦木谨师传。」上句谓韦斋先生，下句谓刘屏山也。朱子年十四，师事屏山，字之曰元晦，祝词曰：「木晦于根，春乃晔荣；人晦于身，神明内膄。」故曰师传。《茶余客话》卷十。</p></li>
<li><p><span id="宋轶三十四-朱熹-5"></span>
考亭先生赋《武夷大隐屏》诗云：「瓮牖前头大隐屏，晚来相对静仪形。浮云一任闲舒卷，万古青山只么青。」五峰胡氏得其诗而诵之，谓南轩张敬夫曰：「佳则佳矣，惜其有体而无用。」遂自为诗以遗考亭先生，曰：「幽人偏爱青山好，为是青山青不老。山中出云雨太虚，一洗尘埃青更好。」胡公铨以诗荐先生于孝宗，召除武学博士，先生不拜。盖先生之意，以为胡公特知其诗而已。《四朝闻见录》甲集。</p></li>
<li><p><span id="宋轶三十四-朱熹-6"></span>
见胡铨<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E8%83%A1%E9%93%A8-22">22</a>。</p></li>
<li><p><span id="宋轶三十四-朱熹-7"></span>
胡澹庵上章，荐诗人十人，朱文公与焉。文公不乐，誓不复作诗，迄不能不作也。尝同张宣公游南岳，唱酬至百余篇。忽瞿然曰：「吾二人得无荒于诗乎？」……公尝举似所作绝句示学者云：「半亩方塘一鉴开，天光云影共徘徊。问渠那得清如许，为有源头活水来。」盖借物以明道也。又尝诵其诗示学者云：「孤灯耽寒焰，照此一窗幽。卧听簷前雨，浪浪殊未休。」曰：「此虽眼前语，然非心源澄静者不能道。」观此，则公之所作又可概见矣。《鹤林玉露》甲编卷六。</p></li>
<li><p><span id="宋轶三十四-朱熹-8"></span>
晦翁与吕东莱同读书云谷，日夜锐志著述。文公精神百倍，无少怠倦。东莱竭力从事，每至夜分，辄觉疲困，必息而后兴。尝自愧力之不及，爰询文公夜坐时，书几下若有物抵其足，据踏良久，精神倍增。数岁后，一夕，文公忽见神人头有目光百余，云多目星现。嗣是后几下之物不至，而文公夜分亦必就寝。《涌幢小品》卷十六。</p></li>
<li><p><span id="宋轶三十四-朱熹-9"></span>
晦庵、象山二先生，不惟以书往复辨论无极，鹅湖倡和，尤见旨趣。象山诗云：「墟墓生哀宗庙钦，斯人千古最灵心。涓流积至沧溟水，拳石崇成太华岑。简易工夫终久大，支离事业竟浮沈。欲知自下升高处，真伪先须辨古今。」晦庵次韵云：「德义风流夙所钦，别离三载更关心。偶扶藜仗过寒谷，又枉篮舆度远岑。旧学商量加邃密，新知培养转深沈。只愁说到无言处，不信人间有古今。」《庶斋老学丛谈》卷二。《宋诗纪事》卷四十八。</p></li>
<li><p><span id="宋轶三十四-朱熹-10"></span>
朱紫阳尝作一绝曰：「川源红绿一时新，暮雨朝晴更可人。书册埋头何日了，不如抛却去寻春。」陆象山闻而喜之曰：「元晦至此觉矣。」《柳亭诗话》卷十四。</p></li>
<li><p><span id="宋轶三十四-朱熹-11"></span>
嘉、隆间，金陵沈越《闻见杂录》载：按江西时，过白鹿洞书院，内有诸葛孔明木刻小像，诸生焚香供之。询其所以，皆云：「其来已远，未知所由。」后观《朱文公年谱》，言先生尝作卧龙庵祀孔明，即其地。而木刻像乃文公所立，彼时门人言其微意有在。盖朱子之意，以高宗南渡之后，偏安江左，委靡颓坠，不能振发恢复疆土以雪仇，故于孔明致意焉。《坚瓠余集》卷四。</p></li>
<li><p><span id="宋轶三十四-朱熹-12"></span>
南康六老堂，因五老峰，祀宋守朱元晦，曰六老。《枣林杂俎》中集。</p></li>
<li><p><span id="宋轶三十四-朱熹-13"></span>
张南轩知星命，乃判朱晦翁「宦多禄少」四字。晦翁点首云：「老汉生平辞官文字甚多。」《太平清话》卷下。</p></li>
<li><p><span id="宋轶三十四-朱熹-14"></span>
见陈亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%88%E4%BA%AE-3">3</a>。</p></li>
<li><p><span id="宋轶三十四-朱熹-15"></span>
见唐仲友<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E5%94%90%E4%BB%B2%E5%8F%8B-2">2</a>。</p></li>
<li><p><span id="宋轶三十四-朱熹-16"></span>
见严蘂<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E4%B8%A5%E8%98%82-1">1</a>。</p></li>
<li><p><span id="宋轶三十四-朱熹-17"></span>
淳熙九年，晦庵为浙东提举。按台州唐仲友不法，丞相王淮与唐姻故，使察院陈贾弹之，侍郎郑丙目为伪学，遂以祠去。太学诗曰：「周公大圣犹遭谤，元晦真贤亦被讥。堪叹古今两陈贾，如何都把圣贤非。」《吹剑四录》。</p></li>
<li><p><span id="宋轶三十四-朱熹-18"></span>
淳熙间，考亭以行部劾台守唐氏，上将寘唐于理。王〔淮〕与唐为姻，乃以唐自辩疏与考亭章俱取旨，未知其孰是。王但微笑，上固问之，乃以「朱、程学，唐、苏学」为对。上笑而缓唐罪。时上方崇厉苏氏，未遑表章程氏也，故王探上之意以为解。考亭上书力辩以谓，至以臣得力于师友之学以中伤，不报。故终王之居相位，屡召不拜。考亭之子在，趋媚时好，遂阶法从，视其父忤淮者异矣。予尝与闽士同舟，相与叹息在之弗绍，且谓在尽根尽骨卖了武夷山。闽士谓予曰：「子之乡蠧，只是卖了一座武夷山。我之乡蠧，却卖了三座山。」三座山，盖指三山。乡蠧，谓梁成大也。《四朝闻见录》乙集。</p></li>
<li><p><span id="宋轶三十四-朱熹-19"></span>
朱晦庵为仓使时，某郡太守颇遭捃摭，几为按治，忧惶百端。未几，晦庵易节他路，喜可知也。有寄居官署者因招守饮，出宠姬歌《大圣乐》，至末句云：「休眉锁、问朱颜去了，还更来么。」守为之起舞也。《行都纪事》。</p></li>
<li><p><span id="宋轶三十四-朱熹-20"></span>
见胡纮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%83%A1%E7%BA%AE-1">1</a>。</p></li>
<li><p><span id="宋轶三十四-朱熹-21"></span>
朱子帅潭，一日得赵丞相密报，已立嘉王为今上，当首以经筵召。公阅过，藏简袖中，秘其事，竟入狱取大囚十八人立斩之，才毕而登极赦至。人服其识量。此事甚奇，非中庸之道也。沈继祖请杀朱子，朱子得朝报不语，散行庭中云：「我这头，且暂戴在这里。」移时又曰：「自古圣人不曾被人杀死。」盖其自信如此，是圣贤本领。《茶余客话》卷十。《木笔杂钞》卷下。《林下偶谈》卷三。</p></li>
<li><p><span id="宋轶三十四-朱熹-22"></span>
庆元初，赵子直当国，召朱文公为侍讲。文公欣然而至，积诚感悟，且编次讲义以进。宁宗喜，令点句以来。他日，文公请问，上曰：「宫中常读之，大要在求放心耳。」公因益推明其说曰：「陛下既知学问之要，愿勉彊而力行之。」退谓其徒曰：「上可与为善，若常得贤者辅导，天下有望矣。」然是时，韩侂胄自谓有夹日之功，已居中用事。公因进对面谏，又约吏部侍郎彭子寿请对，面发其奸。且以书白赵丞相，云当以厚赏酬其劳，勿使干预朝政。侂胄于是谋逐公。忽一日御批云：「朕闵卿耆老，当此隆冬，难立讲，已除卿宫观。」内侍王德谦径遣付下，宰相执奏，台谏给舍争留，皆不从。时子寿出护使客，回则公已去矣。《鹤林玉露》甲编卷三。</p></li>
<li><p><span id="宋轶三十四-朱熹-23"></span>
先是，考亭先生尝劝〔赵〕忠定，既已用韩〔侂胄〕，当厚礼陈谢之，意欲忠定处以节钺，居之国门外。忠定犹豫未决而祸作。先生对门人曰：「韩，吾乡乳母也，宜早陈谢之。」建俗用乳母乳其子，初不为劵，儿去乳，即以首饰羔币厚遣之，故谓之陈谢。韩后闻其说，笑建俗而心肯之，故祸公者差轻。嘉定初，号为更化，先生之子在，乃谓公尝草数千言攻韩之恶，疏未上，门人蔡元定持耆以入，卜得《遯》卦，力止先生勿上。同时杨公诚斋之子长孺，谓其父因韩用兵，忧愤殊甚，遗书数千言，至以藁上。杨公既致为臣而归，虽不言事可也，诚有所论，何为中辍？非二父之志也。元定盖先生友，亦非门人。《四朝闻见录》乙集。</p></li>
<li><p><span id="宋轶三十四-朱熹-24"></span>
庆元间，朱熹以伪学之禁，避地至长溪。相其山川回合，临危不危，临险不险，遂主于武曲朱氏，托宗人之分，为题「文章华国，诗礼传家」一联于门。又为一农家书「水云长日神仙府，禾黍丰年富贵家」。皆有石刻。后为一州取去。当宋、元之季，及嘉靖末倭乱，他县残破，州独完，朱子之言验矣。《长溪琐语》。</p></li>
<li><p><span id="宋轶三十四-朱熹-25"></span>
庆元六年，公终于正寝。郡守傅伯寿以党禁不以闻于朝，犹遣人以赙至，其家辞焉。时故旧莫敢致哀，陆公游仅以文祭云：「某有捐百身起九原之心，倾长河注东海之泪，路修齿耄，神往形留。公殁不忘，庶其歆飨。」仅此六句，词有所避而意亦至矣。《四朝闻见录》丁集。</p></li>
<li><p><span id="宋轶三十四-朱熹-26"></span>
孔应得云：朱晦庵之葬用悬棺法，术家云：「斯文不坠，可谓好奇。」《癸辛杂识》别集上。《韦居听舆》。</p></li>
<li><p><span id="宋轶三十四-朱熹-27"></span>
朱子字元晦，一字仲晦，谥曰文。曾结草堂于建阳庐峰之云谷，扁以悔庵，又号云谷老人。既又创竹林精舍，更号沧洲病叟。晚因筮，遇《遯》之《同人》，更名遯翁。小名沈郎，小字季延。《茶余客话》卷十。</p></li>
<li><p><span id="宋轶三十四-朱熹-28"></span>
朱子初居崇安五夫榜，读书之室曰紫阳书堂，识乡关常在目也。后筑室建阳芦峰之巅，号曰云谷，其草堂曰晦庵，自号云谷老人，亦曰晦庵，因自号晦翁。晚居考亭，作精舍曰沧洲，号沧洲病叟。最后号遯翁。《宋名臣言行录》外集卷十二。</p></li>
<li><p><span id="宋轶三十四-朱熹-29"></span>
门人以「考亭」号先生，世少知其然者。亭为陈氏所造，本以寘其父之榇，葬毕，因以为祀茔之所，故曰「考亭」。其后，亭归于先生，以「考亭」于己无所预，遂因陈姓易名曰「聚星」，参取《汉史》、《世说》陈元方事，事为一段，段为一图，揭之于亭。而门人称「考亭」之号已久，终不能遽易。故今称先生皆以晦庵、晦翁，而考亭之称亦并行云。先是，先生本字元晦，后自以为元者干，四德之首也，惧不足当，自易为仲晦。《四朝闻见录》甲集、丙集。</p></li>
<li><p><span id="宋轶三十四-朱熹-30"></span>
宋本朱子《易学启蒙》，序后题云「云台真逸」。《钮非石日记》。《茶香室续钞》卷四。</p></li>
<li><p><span id="宋轶三十四-朱熹-31"></span>
朱仲晦面有七星。《偃曝余谈》卷下。</p></li>
<li><p><span id="宋轶三十四-朱熹-32"></span>
朱文公有足疾，尝有道人为施针熨之术，旋觉轻安。公大喜，厚谢之，且赠以诗云：「几载相扶藉瘦筇，一针还觉有奇功。出门放杖儿童笑，不是从前勃窣翁。」道人得诗径去。未数日，足疾大作，甚于未针时。亟令人寻逐道人，已莫知其所往矣。公叹息曰：「某非欲罪之，但欲追索其诗，恐其持此误他人尔。」《鹤林玉露》乙编卷五。《昨非庵日纂》一集卷二十。《坚瓠辛集》卷三。《宋稗类钞》卷七。</p></li>
<li><p><span id="宋轶三十四-朱熹-33"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-12">12</a>。</p></li>
<li><p><span id="宋轶三十四-朱熹-34"></span>
蔡元定之子沈，晦庵婿也。晦翁尝访沈不遇，其女出葱汤、麦饭，留饮食之。临别，女谓以此二者简亵不安。晦翁留诗曰：「葱汤麦饭两相宜，葱养丹田麦疗饥。莫谓此中滋味薄，前村犹有未炊时。」《尧山堂外纪》卷六十。《坚瓠丙集》卷三。</p></li>
<li><p><span id="宋轶三十四-朱熹-35"></span>
朱文公晚年，以野服见客，榜客位云：「荥阳吕公，尝言京、洛致仕官与人相接，皆以闲居野服为礼，而叹外郡之不能然。其旨深矣！某已叨误恩，许致其事，本未敢遽以老夫自居，而比缘久病，艰于动作，遂不免遵用旧京故俗，辄以野服从事。然上衣下裳，大带方履，比之凉衫，自不为简。其所便者，但取束带足以为礼，解带足以燕居，且使穷乡下邑，得以复见祖宗盛时京都旧俗如此之美也。」余尝于赵秀仁处见其服，上衣下裳，衣用黄白青皆可，直领，两带结之，缘以皂，如道服，长与膝齐。裳必用黄，中及两旁皆四幅，不相属，头带皆用一色，取黄裳之义也。别以白绢为大带，两旁以青或皂缘之。见侪辈则系带，见卑者则否。谓之野服，又谓之便服。《鹤林玉露》乙编卷二。</p></li>
<li><p><span id="宋轶三十四-朱熹-36"></span>
朱文公每经行处，闻有佳山水，虽迂途数十里，必往游焉。樽酒，一古银杯，大几容半升，时引一杯。登览竟日，未尝厌倦。又尝欲以木作《华夷图》，刻山水凹凸之势，合木八片为之，以雌雄笋相入，可以折，度一人之力，足以负之，每出则以自随。后竟未能成。《鹤林玉露》丙编卷三。</p></li>
<li><p><span id="宋轶三十四-朱熹-37"></span>
陈季陆尝挽刘韬仲诸公同往武夷访晦翁朱先生，偶张体仁与焉。会宴之次，朱、张忘形交谈风水，曰如是而为笏山，如是而为靴山，称赏蔡季通无已。季陆遂难云：「蔡丈不知是世代攻于阴阳，方始学此？」晦翁又从而褒誉之：「乃祖乃父，明于龙脉，季通尤精。」季陆复辨之曰：「据某所见，尝反此说。若儒者世家，故能成效。若日者世家，便不足取信于人。何者？公卿宰相，皆自其门而出，他人何望焉。」周居晦应声曰：「他家也出官，出巡官。陈尝譬如烧金链银之术，父可传之于子，子可传之于孙，孙何必教外人。古者人皇氏世，人有九头，已无定形。未有百官，已有许多山了，不知何者为笏山，何者为靴山？」坐客皆笑。晦翁摇指向季陆道：「此说不可与蔡丈知。」仆亲闻是语，故纪之以为溺于阴阳者之戒。《萤雪丛说》卷上。</p></li>
<li><p><span id="宋轶三十四-朱熹-38"></span>
文公初卜刘夫人兆，因为寿藏，尝叩之名术者，有龙归后唐之兆繇。一日，至麻沙镇，睹一木牌自山溪贩至者，问其所从来，以后唐龙镇对，遂令导往，果得奇境。《韦居听舆》。</p></li>
<li><p><span id="宋轶三十四-朱熹-39"></span>
晦翁中乌喙毒，头涔涔，渐烦惫，遍体皆黑，几至危殆。深山中又无医药，因思汉质帝「得水可活」之言，汲新水连饮之，大呕而解。《涌幢小品》卷十六。</p></li>
<li><p><span id="宋轶三十四-朱熹-40"></span>
廖德明，字子晦，朱文公高弟也。少时梦谒大干，梦怀刺候谒庙庑下，谒者索刺，出诸袖，视其题字云「宣教郎廖某」，遂觉。后登第，改秩，以宣教郎宰闽。请迓者及门，思前梦，恐官止此，不欲行。亲朋交相勉，乃质之文公。公曰：「待徐思之。」一夕，忽叩门曰：「得之矣。」因指案上物曰：「人与器物不同，如笔止能为笔，不能为砚。剑止能为剑，不能为琴。故其成毁久速，有一定不易之数。惟人则不然，虚灵知觉，万理兼该，固有朝为跖而暮为舜者，故其吉凶祸福，亦随之而变，难以一定言。今子赴官，但当充广德性，力行好事，前梦不足芥蒂。」子晦拜而受教。后把麾持节，官至正郎。《鹤林玉露》甲编卷三。《宋稗类钞》卷五。</p></li>
<li><p><span id="宋轶三十四-朱熹-41"></span>
晦翁门人可考者三百三十八人，亡考者五十八人，得夫子十分之一。《涌幢小品》卷十六。</p></li>
</ol>
</div>
<div id="朱-松" class="section level2">
<h2>
<span class="header-section-number">44.2</span> 朱　松<a class="anchor" aria-label="anchor" href="#%E6%9C%B1-%E6%9D%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-朱松-1"></span>
见邓肃<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E9%82%93%E8%82%83-1">1</a>。</p></li>
<li><p><span id="宋轶三十四-朱松-2"></span>
朱晦庵生，其父松于晬日亦作诗：「行年已合识头颅，旧学屠龙意转疎。有子添丁助征戍，肯令辛苦更冠儒。」《疑耀》卷五。</p></li>
</ol>
</div>
<div id="朱-浚" class="section level2">
<h2>
<span class="header-section-number">44.3</span> 朱　浚<a class="anchor" aria-label="anchor" href="#%E6%9C%B1-%E6%B5%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-朱浚-1"></span>
贾似道柄国时，浙漕朱浚每有劄子禀事，必称「浚万拜」，时人谓之「朱万拜」。浚乃晦翁曾孙。后元兵入建宁，浚被执不降，曰：「岂有晦翁孙而失节者乎？」遂自杀。《坚瓠己集》卷三。《池北偶谈》卷六。《余冬序录》卷一引《姑苏笔记》。《宋稗类钞》卷二。《陔余丛考》卷三十八。</p></li>
<li><p><span id="宋轶三十四-朱浚-2"></span>
〔朱浚〕酷嗜墨刻，人号之曰「朱古碑」。元兵至其家，浚曰：「岂有朱晦庵孙而失节者哉！」遂自缢死。《昭忠录》。</p></li>
</ol>
</div>
<div id="张-栻" class="section level2">
<h2>
<span class="header-section-number">44.4</span> 张　栻<a class="anchor" aria-label="anchor" href="#%E5%BC%A0-%E6%A0%BB"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-张栻-1"></span>
见张浚<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E5%BC%A0%E6%B5%9A-5">5</a>。</p></li>
<li><p><span id="宋轶三十四-张栻-2"></span>
南轩先生张栻，字敬夫，颖悟夙成。既长，往从胡公仁仲问河南程氏学。先生一见，知其大器，即以所闻孔门论仁亲切之指告之。公退而思，若有得也，益自奋厉，直以古之圣贤自期，作《希颜录》一篇，早夜观省。《言行龟鉴》卷一。《宋名臣言行录》外集卷十三。</p></li>
<li><p><span id="宋轶三十四-张栻-3"></span>
南轩质责虞丞相并甫不当用张说，至以京、黼面斥并甫，并甫曰：「先丞相亦有隐忍就功名处，何相非之深也。」南轩曰：「先公固有隐忍处，何尝用此等狎邪小人？」并甫拱手曰：「某服矣，某服矣。」《鹤林玉露》甲编卷六。</p></li>
<li><p><span id="宋轶三十四-张栻-4"></span>
南轩先生赴静江，至羊楼桥市，方食，吏执名纸立于庭下。食毕，先生呼吏见客，曰：「已留名刺去矣。」曰：「吾无语，尔辄遣之，速请来。」市仅数家，一呼皆至，衣冠鄙陋，举止周章。先生历问其读何书，各勉以学而退。宇文正甫曰：「此辈便不请见亦何害。」先生曰：「吾亲却不知某意。荒凉小市，有此三两人已自难得。彼以儒名于一市，见一官员不得，将揶揄于市人矣。诱而进之，亦劝之之道。」《庶斋老学丛谈》卷下。</p></li>
<li><p><span id="宋轶三十四-张栻-5"></span>
南轩自桂帅入朝，以平日所著之书并奏议讲解百余册装以进，方铺陈殿陛间，有小黄门忽问左司：「甚文字许多？」张南轩斥之曰：「教官家治国平天下。」小黄门答云：「孔夫子道：『一言可以兴邦。』」孝宗闻此言亦笑。《贵耳集》卷上。</p></li>
<li><p><span id="宋轶三十四-张栻-6"></span>
〔南轩〕先生赴江陵，僮仆仅二人。及入境又悉遣归，或问：「亲随止二人，今若遣回，恐官所不可无亲仆。」先生曰：「到官所何患无人？若带亲仆，稍防闲不谨，便生事端。」《庶斋老学丛谈》卷下。</p></li>
<li><p><span id="宋轶三十四-张栻-7"></span>
张宣公帅江陵，道经澧，澧之士子十数辈，执文书郊迎。公喜见须眉，就马上长揖，索其文观之，乃举刘郡守政绩。公掷其文于地曰：「诸公之来，某意其相与讲切义理之是非，启告闾阎之利病，有以见教。今乃不然，是特被十只冷馒头使耳！」跃马径去，澧守上谒，亦不请见。《鹤林玉露》甲编卷四。</p></li>
<li><p><span id="宋轶三十四-张栻-8"></span>
张敬夫帅荆州，庚子春疾甚，数丐免，不许。将死，自作遗表来上。邸吏以庶寮不得上遗表，却之。上迄不见也。其表曰：「再世蒙恩，一心报国。大命至此，厥路无由。犹有微诚，不能自已。伏望陛下亲君子，远小人，信任绝一己之偏，好恶公天下之见。永清四海，克巩丕图。臣死之日，犹生之年。」敬夫了然不乱如此，所谓古之遗忠矣。敬夫卒之四日，上闻知其疾病，乃拜右文殿修撰，奉祠。《建炎以来朝野杂记》甲集卷八。</p></li>
<li><p><span id="宋轶三十四-张栻-9"></span>
公寝疾，微吟云：「舍瑟而作，敢忘事上之忠；鼓缶而歌，当尽顺终之理。」疾革，定叟求教，公曰：「朝廷官爵，莫爱他底。」一朋友求教，力疾谓之曰：「蝉蜕人欲之私，舂融天理之妙。」《宋名臣言行录》外集卷十三。</p></li>
<li><p><span id="宋轶三十四-张栻-10"></span>
张南轩晚得奇疾，虚阳不秘，每叹曰：「养心莫善于寡欲，吾平生理会何事，而心失所养乎？」竟莫能治，逾年而卒。就殓，通身透明，脏腑、筋骨历历可数，莹澈如水晶。自昔医书不载此疾之症。《养疴漫笔》引《坦斋笔衡》。《玉芝堂谈荟》卷十二。《古事比》卷十一。</p></li>
<li><p><span id="宋轶三十四-张栻-11"></span>
见朱熹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9C%B1%E7%86%B9-13">13</a>。</p></li>
<li><p><span id="宋轶三十四-张栻-12"></span>
见刘过<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%88%98%E8%BF%87-7">7</a>。</p></li>
</ol>
</div>
<div id="吕祖谦" class="section level2">
<h2>
<span class="header-section-number">44.5</span> 吕祖谦<a class="anchor" aria-label="anchor" href="#%E5%90%95%E7%A5%96%E8%B0%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-吕祖谦-1"></span>
绍兴末，有韩慥者，卖卜于临安之三桥，多奇中。庚辰春，曾侍郎仲躬、吕太史伯恭至其肆，则先一人在焉。问其姓，宗子也。次第谈命，首言赵可至郡守，却多贵子，不达者亦卿郎。次及曾，则曰：「命甚佳，有家世，有文学，有政事，亦有官职。只欠一事，终身无科第。」次至吕，问何干至此，吕曰：「赴试。」曰：「去年不合发解，今安得省试？」曰：「赴词科。」曰：「却是词科人，但不在今年词科，别有人矣。后三年，两试皆得之，且不失甲科。」复扣其何所至，沉吟久之曰：「名满天下，可惜无福。」已而其言皆验。《齐东野语》卷八。</p></li>
<li><p><span id="宋轶三十四-吕祖谦-2"></span>
东莱与唐悦斋同试宏词，问唐：「路鼓在寝门里，寝门外？」曰：「在门里。」及试出检视，始知为其所诒。既而悦斋中选，东莱语之曰：「只缘一个路鼓，被君掇在门里。」《吹剑四录》。</p></li>
<li><p><span id="宋轶三十四-吕祖谦-3"></span>
东莱吕成公祖谦，娶后一月不出闺，人谓其色荒也。及出，乃成《左氏博议》一帖。《七修类稿》卷二十。</p></li>
<li><p><span id="宋轶三十四-吕祖谦-4"></span>
淳熙间，永嘉英俊如陈君举、陈蕃叟、蔡行之、陈益之六七辈，同时并起，皆赴太学补试。芮国器为祭酒，东莱为学官，东莱告芮公曰：「永嘉新俊，不可不收拾。」君举访东莱，东莱语以一《春秋》题，且言破意。就试，果出此题。君举径用此破，且以语蕃叟。蕃叟，其从弟也。遂皆中榜。《林下偶谈》卷四。《木笔杂钞》卷下。</p></li>
<li><p><span id="宋轶三十四-吕祖谦-5"></span>
蔡行之本从止斋学，既以《春秋》为补魁，止斋遂改为赋以避之。东莱为省试官，得一《春秋》卷甚工，东莱曰：「此必小蔡也，且令读书养望三年。」以其草册，投之帐顶上。未几，东莱以病先出院，众试官入其室，见帐顶上有一草卷甚工，谓此必东莱所甚喜，而欲置前列者，遂定为首选。《林下偶谈》卷四。《木笔杂钞》卷下。</p></li>
<li><p><span id="宋轶三十四-吕祖谦-6"></span>
孝宗命吕成公诠择国朝文章，成公尽繙三馆之储，逾年成编，赐名《文鉴》。周益公承制譔序云：「建隆、雍熙之际，其文伟；咸平、景德之际，其文博；天圣、明道之词古；熙宁、元祐之词达。虽体制互兴，源流间出，而气全理正，其归则同。」成公为此书，朱文公、张宣公殊不以为然，谓伯恭无意思承当，此事便好截下，因以发明人主之学。昔温公作《资治通鉴》，可谓有补治道，识者尚惜其枉费一生精力，况《文鉴》乎？《鹤林玉露》甲编卷一。</p></li>
<li><p><span id="宋轶三十四-吕祖谦-7"></span>
东莱吕成公祖谦，集《皇朝文鉴》既成，孝宗锡名《文鉴》，除公直秘阁，暨赐御府金帛。成公谢表云：「既叨中秘清切之除，复拜御府便蕃之赐。」陈骙时为中书舍人，执奏以为此特编类之劳，恐赏太厚。上不悦陈。成公遂力辞帖职，上不从。《文鉴》之成，考亭先生见之，谓公去取未善，如得潘某人诗数篇，已寘选中，后有语公以潘佳处甚多，恐不止如所选，公遂并去之。《四朝闻见录》乙集。</p></li>
<li><p><span id="宋轶三十四-吕祖谦-8"></span>
东莱修《文鉴》成，独进一本于上前，满朝皆未得见，惟大珰甘昺有之。公论颇不与，得旨除直秘阁，为中书陈骙所缴。载于陈之行状。《贵耳集》卷上。</p></li>
<li><p><span id="宋轶三十四-吕祖谦-9"></span>
吕东莱尝自言，少时性气粗暴，后因病中读《论语》，至「躬自厚而薄责于人」，忽然觉得意思一时平了，遂终身无暴怒。晦庵作其赞曰：「以一身备四气之和，以一心涵千古之秘。」可谓得变化气质之法矣。《言行龟鉴》卷一。</p></li>
</ol>
</div>
<div id="吕延年" class="section level2">
<h2>
<span class="header-section-number">44.6</span> 吕延年<a class="anchor" aria-label="anchor" href="#%E5%90%95%E5%BB%B6%E5%B9%B4"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-吕延年-1"></span>
林靖之共甫初筮越之民曹，尝直议舍，同幕东莱吕延年后仲在焉。有妇人来投牒，吏无在者，林欲前受之，吕自后止之曰：「男女授受不亲。」林竦然而止，每称以诲子孙云。《癸辛杂识》别集上。</li>
</ol>
</div>
<div id="陆九韶" class="section level2">
<h2>
<span class="header-section-number">44.7</span> 陆九韶<a class="anchor" aria-label="anchor" href="#%E9%99%86%E4%B9%9D%E9%9F%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-陆九韶-1"></span>
陆象山家于抚州金溪，累世义居。一人最长者为家长，一家之事听命焉。逐年选差子弟分任家事。或主田畴，或主租税，或主出纳，或主厨爨，或主宾客。公堂之田，仅足给一岁之食。家人计口打饭，自办蔬肉，不合食。私房婢仆，各自供给，许以米附炊。每清晓，附炊之米交至掌厨爨者，置历交收。饭熟，按历给散。宾至，则掌宾者先见之，然后白家长出见。款以五酌，但随堂饭食，夜则巵酒杯羹，虽久留不厌。每晨兴，家长率众子弟致恭于祖祢祠堂，聚揖于厅，妇女道万福于堂。暮，安置亦如之。子弟有过，家长会众子弟，责而训之。不改，则挞之。终不改，度不可容，则告于官，屏之远方。晨揖，击皷三叠，子弟一人唱云：「听听听听听听听，劳我以生天理定。若还惰懒必饥寒，莫到饥寒方怨命。虚空自有神明听。」又唱云：「听听听听听听听，衣食生身天付定。酒肉贪多折人寿，经营太甚违天命。定定定定定定定。」又唱云：「听听听听听听听，好将孝弟酬身命。更将勤俭答天心，莫把妄思损真性，定定定定定定定，早猛省。」食后会茶，击磬三声，子弟一人唱云：「凡闻声，须有省，照自心，察前境，若方驰骛速回光，悟得昨非由一顷，昔人五观一时领。」乃梭山之词也。近年朝廷始旌表其门闾。《鹤林玉露》丙编卷五。《贤弈编》卷二。《宋稗类钞》卷四。</li>
</ol>
</div>
<div id="陆九渊" class="section level2">
<h2>
<span class="header-section-number">44.8</span> 陆九渊<a class="anchor" aria-label="anchor" href="#%E9%99%86%E4%B9%9D%E6%B8%8A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-陆九渊-1"></span>
陆九渊，字子静，生有异禀……三四岁时，侍父贺行，遇事物，必致问。一日，忽问天地何所穷际，父笑而不答，遂深思至忘寝食。……初读古书至「宇宙」二字，忽大省曰：「宇宙内事，即己分内事；己分内事，即宇宙内事。」又曰：「四方上下曰宇，古往今来曰宙。宇宙便是吾心，吾心即是宇宙。千万世之前，有圣人出焉，同此心，同此理也。千万世之后，有圣人出焉，同此心，同此理也。东海有圣人出焉，同此心，同此理也。西海有圣人出焉，同此心，同此理也。南海有圣人出焉，同此心，同此理也。北海有圣人出焉，同此心，同此理也。」《宋名臣言行录》外集卷十五。</p></li>
<li><p><span id="宋轶三十四-陆九渊-2"></span>
陆象山少年时，常坐临安市肆观棋，如是者累日。棋工曰：「官人日日来看，必是高手，愿求教一局。」象山曰：「未也，三日后却来。」乃买棋局一副，归而悬之室中。卧而仰视之者两日，忽悟曰：「此《河图》数也。」遂往与棋工对，棋工连负二局，乃起谢曰：「某是临安第一手棋，凡来著者，皆饶一先。今官人之棋，反饶得某一先，天下无敌手矣。」象山笑而去。《鹤林玉露》丙编卷一。《西湖游览志余》卷二十六。</p></li>
<li><p><span id="宋轶三十四-陆九渊-3"></span>
贵溪有山，先生登而乐之，结茅其上。山形如象，遂名曰象山，号象山翁。《宋名臣言行录》外集卷十五。</p></li>
<li><p><span id="宋轶三十四-陆九渊-4"></span>
公与季兄复斋，讲贯理学，号江西二陆。《宋名臣言行录》外集卷十五。</p></li>
<li><p><span id="宋轶三十四-陆九渊-5"></span>
见朱熹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9C%B1%E7%86%B9-9">9</a>。</p></li>
<li><p><span id="宋轶三十四-陆九渊-6"></span>
陆象山在荆门，上元不设醮，但合士民于公厅前，听讲《洪范》「皇极敛时五福」一段，谓此即为民祈福也。《鹤林玉露》乙编卷三。</p></li>
<li><p><span id="宋轶三十四-陆九渊-7"></span>
〔陆九渊〕尝夜与僚属坐，吏白有老者诉甚急。呼问之，体战，言不可解，俾吏状之，谓其子为群卒所杀。先生判翌日呈，僚属难之。先生曰：「子安知不至是。」凌晨，追究其子，盖无恙也。《慈湖遗书》卷五。《昨非庵日纂》一集卷十五。</p></li>
<li><p><span id="宋轶三十四-陆九渊-8"></span>
见谢直<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E8%B0%A2%E7%9B%B4-1">1</a>。</p></li>
</ol>
</div>
<div id="袁-燮" class="section level2">
<h2>
<span class="header-section-number">44.9</span> 袁　燮<a class="anchor" aria-label="anchor" href="#%E8%A2%81-%E7%87%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-袁燮-1"></span>
公始遇象山于都城，一见即指本心，洞彻通贯……遂师事焉，而研精覃思，有所未合，不敢自信。居一日，豁然大明，因笔于书曰：「以心求道，万别千差，通体吾道，道不在他。」此公自得之实也。慈湖杨公与公同师，造道亦同，而每称公之觉为不可及。《西山文集》卷四十七。《宋元学案》卷七十五。</p></li>
<li><p><span id="宋轶三十四-袁燮-2"></span>
袁和叔云：「非木非石，无思无为。」杨敬仲深爱其语，故铭其墓曰：「和叔之觉，人所未知。非木非石，无思无为。」盖以为造极之语也。《鹤林玉露》乙编卷六。</p></li>
<li><p><span id="宋轶三十四-袁燮-3"></span>
嘉定间，金虏交攻，廷臣有以和战守三策为言者。……是时胡矩侍郎专主和议，会入朝，四明袁燮侍郎与胡公廷争，专主战守议，仍以笏击胡公额，遂下侍从台谏集议。后袁君以此辞归，太学诸生三百五十四人作诗以送之。《白獭髓》。《宋诗纪事》卷九十六。</p></li>
</ol>
</div>
<div id="杨-简" class="section level2">
<h2>
<span class="header-section-number">44.10</span> 杨　简<a class="anchor" aria-label="anchor" href="#%E6%9D%A8-%E7%AE%80"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-杨简-1"></span>
慈湖杨公简，参象山学犹未大悟，忽读《孔丛子》，至「心之精神是谓圣」一句，豁然顿解。自此酬酢门人，叙述碑记、讲说经义，未尝舍心以立说。慈湖尝为馆职，同列率多讥玩之，亦有见其诚实而不忍欺之者。《四朝闻见录》甲集。</li>
</ol>
</div>
<div id="蔡元定" class="section level2">
<h2>
<span class="header-section-number">44.11</span> 蔡元定<a class="anchor" aria-label="anchor" href="#%E8%94%A1%E5%85%83%E5%AE%9A"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-蔡元定-1"></span>
蔡元定，字季通，博学强记，通术数。游朱晦翁门，极喜之。詹元善尤重之，荐其传康节之学，命使定历密院，创令赴行在。蔡虽不应命，人犹以聘君称之。晦翁以道学不容于时，胡闳章疏并及蔡，谓之妖人，坐谪道州以死。蔡喜地理学，每与乡人卜葬改定，其间吉凶不能皆验。及贬，有赠诗者曰：「掘尽人家好丘陇，冤魂欲诉更无由。先生若有尧夫术，何不先言去道州？」《谈薮》。《昨非庵日纂》二集卷十八。</p></li>
<li><p><span id="宋轶三十四-蔡元定-2"></span>
见朱熹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9C%B1%E7%86%B9-37">37</a>。</p></li>
<li><p><span id="宋轶三十四-蔡元定-3"></span>
庆元丙辰，御史沈继祖奏：「朱熹剽窃张载、程颐之余论，寓以吃菜事魔之妖术，以簧鼓后进，张浮驾诞，私立品题，收召四方无行义之徒，以益其党伍，相与餐粗食淡，衣褒带博……潜形匿迹，如鬼如蜮。其徒蔡元定佐之为妖，乞送别州编管。」郡县捕元定甚急，元定色不为变，毅然上道。晦庵与诸所从游百余人送别萧寺，坐客感叹，有泣下者。晦庵视元定不异平时，因曰：「朋友相爱之情，季通不挫之志，可谓两得之矣。」杖屦同其子沈行三千里，脚为流血。至舂陵，远近从者日众。或谓宜谢生徒，先生曰：「彼以学来，何忍拒之？若有祸患，亦非闭门塞窦所能避也。」贻书训诸子曰：「独行不愧影，独寝不愧衾，勿以吾得罪故遂懈。」一日，谓沈曰：「可谢客，吾欲安静，以还造化旧物。」阅三日，卒于贬所。《宋名臣言行录》外集卷十七。《宋元学案》卷六十二。</p></li>
<li><p><span id="宋轶三十四-蔡元定-4"></span>
晦庵书西山墓碣云：「呜呼！有宋蔡季通父之墓。」效夫子之书延陵季子之墓也。《诗人玉屑》卷十九。</p></li>
<li><p><span id="宋轶三十四-蔡元定-5"></span>
绍兴辛巳，蔡元定在显庆堂，推演后世子孙休咎，赋云：「显庆堂将后世推，子孙绍复承吾书。四传学业家还在，五世因贪人产除。缵俗流风六七代，继兴遗迹八九渠。数终轮奂犹有代，御史尹仁为吹嘘。」厥后子沈集《书经传注》，盛行于世，而孙模、杭辈相继表扬，曾孙希仁以贪酷籍没。成化丙申，巡按御史尹仁入闽，夜梦一老人嘱求栖身之地，叩其姓名，曰：「蔡某也。」及至建阳，访蔡氏子孙，得其所传家谱阅之，见西山推演后世诗中，预有姓名，不觉悚然，即捐俸为建传心堂。《涌幢小品》卷二十三。</p></li>
</ol>
</div>
<div id="李-燔" class="section level2">
<h2>
<span class="header-section-number">44.12</span> 李　燔<a class="anchor" aria-label="anchor" href="#%E6%9D%8E-%E7%87%94"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-李燔-1"></span>
南康属邑曰建昌，修水经焉。元祐尚书李公择常居其上，宗派皆承素业，以儒名。有曰敬子燔者，登进士第，为礼部《易经》魁，授岳阳郡博士。其祖母黄氏死，敬子请解官，与诸叔俱行丧，义声振一时。既复分教襄阳，武帅某者敬礼之，敬子独不答。适郡有醼，敬子预坐间，言及岁荐事，寮属咸起嗫嚅，帅曰：「郡有贤儒为师楷，讵可舍不荐，皇及其它。」敬子作曰：「燔之无功名念久矣，此决不敢当。」帅怒罢酒，然终欲牢笼之，敬子岸然弗屈。郡庠有棂星门，居营幕之左，昏夙启闭之不时，军士以为病，请于前校官，削学地，置军门。既数载矣，敬子顾必复之。军吏讙呶不服，上之府帅，乘此欲挤之，文移颇侵学官。敬子解其意，一夕解印绶遁去，城阍以状白帅，径以闻，且劾擅去官守，有诏免所居官。敬子既归，躬锄耰，其乐不改，治庙祀，裁古今彝制为通行，家事绳绳有法度。筑室曰「耕读」，以待学者，横经其间，士争趋之，舆议亟称其贤。嘉定辛未，诏除大理司直，朝路欣欣望其来，敬子力辞，且曰：「燔苟固丘园，非所学，特冒焉立朝，惧越其分，请得以幕议赞。」澄清之最，遂添差江西漕属。方其居乡时，士子向风，不远千里至，晦庵朱先生在建阳，敬子实师承之，其源流盖有自云。《桯史》卷十五。</li>
</ol>
</div>
<div id="朱-震" class="section level2">
<h2>
<span class="header-section-number">44.13</span> 朱　震<a class="anchor" aria-label="anchor" href="#%E6%9C%B1-%E9%9C%87"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-朱震-1"></span>
朱震，字震之，安吉人。少好学，为晦庵先生所赏，恬澹不仕。灯夕，里人招之不往，谢以诗曰：「赖有半窗知我月，已多一点读书灯。」《涌幢小品》卷二十二。</li>
</ol>
</div>
<div id="廖德明" class="section level2">
<h2>
<span class="header-section-number">44.14</span> 廖德明<a class="anchor" aria-label="anchor" href="#%E5%BB%96%E5%BE%B7%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-廖德明-1"></span>
见朱熹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9C%B1%E7%86%B9-40">40</a>。</li>
</ol>
</div>
<div id="刘清之" class="section level2">
<h2>
<span class="header-section-number">44.15</span> 刘清之<a class="anchor" aria-label="anchor" href="#%E5%88%98%E6%B8%85%E4%B9%8B"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-刘清之-1"></span>
四五岁读李瀚《蒙求》，至「龚遂劝农，文翁兴学」，诵不绝口，父母因语之曰：「此二君子教人读书耕田也，人亦不过耕与学耳。」公闻之欣然，自是读书勤甚。《宋名臣言行录》外集卷十四。</p></li>
<li><p><span id="宋轶三十四-刘清之-2"></span>
静春先生刘子澄，朱文公高弟也。病革，周益公往拊之曰：「子澄澄其虑。」静春开目微视曰：「无虑何澄？」言讫而逝。《鹤林玉露》丙编卷一。</p></li>
</ol>
</div>
<div id="刘光祖" class="section level2">
<h2>
<span class="header-section-number">44.16</span> 刘光祖<a class="anchor" aria-label="anchor" href="#%E5%88%98%E5%85%89%E7%A5%96"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-刘光祖-1"></span>
简池刘光祖，号后溪，朱文公高弟。平生好施，不顾家有无，来谒者皆周之。一日，晨坐暖阁，夫人方梳沐，有旧友来访。公令夫人出阁，延士人者进，夫人遂挈妆具，偶遗金钗一。公适起入内，夫人从窗隙中见士人拾所遗金钗，入怀未稳。公将出，夫人掣公衣袖止之。少顷，公乃入。客退，问其故，夫人曰：「偶遗小钗，彼方收之，入未稳。士人以贫得之，可少济，不欲遽恐之。」《瑞桂堂暇录》。《宋稗类钞》卷三。</li>
</ol>
</div>
<div id="徐-逸" class="section level2">
<h2>
<span class="header-section-number">44.17</span> 徐　逸<a class="anchor" aria-label="anchor" href="#%E5%BE%90-%E9%80%B8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-徐逸-1"></span>
徐司户逸，字无竞，天台人，号行溪，又曰抱独子。少与朱文公为友，公提举浙东，常平日过天台访其家，燃灯夜话，至钟鸣而别。公尝托无竞作谢恩表，书云：「可放笔力稍低，使人见之，无假手之意也。」《稗史》。《宋诗纪事》卷五十七。</li>
</ol>
</div>
<div id="石斗文" class="section level2">
<h2>
<span class="header-section-number">44.18</span> 石斗文<a class="anchor" aria-label="anchor" href="#%E7%9F%B3%E6%96%97%E6%96%87"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-石斗文-1"></span>
〔石斗文〕与朱晦庵为友，丞相史浩荐其学行，改枢密院编修。上书论朝政，言甚恳切，其曰：「朝廷辟如万金之家，必严大门以司出入。一旦疑守者而创开便门，不知便门之私，乃复滋甚。」一时以为名言，因目之曰「石大门」。《涌幢小品》卷十四。</li>
</ol>
</div>
<div id="石宗昭" class="section level2">
<h2>
<span class="header-section-number">44.19</span> 石宗昭<a class="anchor" aria-label="anchor" href="#%E7%9F%B3%E5%AE%97%E6%98%AD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-石宗昭-1"></span>
石宗昭，字应之，新昌人，与兄斗文同问学于朱、吕、陆三氏之门。初为象山所喜，复感于异说，而祭东莱之文以为「石火电光，是区区者之不足恃」。象山见之，骇其迷缪，寻先生异时书问一束封之，题曰「石应之公案」。已而会于临安，以公案示之，先生欲持去，象山曰：「不可。观足下神思，今不能办此。此书非吾相对剖决，亦长物耳。」以进士第授无为军教授，积官至侍从。象山谓高宗商曰：「观应之容貌言论，与曩者判若二人，今遂居台阁，益令人怜之耳。」《宋元学案》卷七十七。</li>
</ol>
</div>
<div id="陈孔硕" class="section level2">
<h2>
<span class="header-section-number">44.20</span> 陈孔硕<a class="anchor" aria-label="anchor" href="#%E9%99%88%E5%AD%94%E7%A1%95"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-陈孔硕-1"></span>
陈孔硕守赣，至仁王寺，见阁上有题绝句云：「不嫌夫婿丑，不畏住深村。但得一回嫁，全胜不出门。」问谁所作，乃堂中一散僧也。即畀以一寺。既而不胜其任，遂以诗求去，云：「当初指望转头衔，转得头衔百不堪。何似仁王高阁上，倚楼时唱《望江南》。」陈在赣尝作《望江南》数阕，脍炙人口，故末句云。《怀古录》卷上。</li>
</ol>
</div>
<div id="李-焘" class="section level2">
<h2>
<span class="header-section-number">44.21</span> 李　焘<a class="anchor" aria-label="anchor" href="#%E6%9D%8E-%E7%84%98"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-李焘-1"></span>
眉山秀出岷峨，属丹棱者，李文简焘实家焉。邑有山曰龙鹤，文简读书其上，命曰巽岩，因以自号，士大夫至今以为称。尝自为记曰：「子真子三卜居，乃得此山，负东南，面西北，其位为巽，为干。盖处己非干健无以立，应物非巽顺无以行。《易》六十四卦，仲尼掇其九而三陈之，起乎覆，止乎巽，此讲学之序也。语曰：『可与共学，未可与适道；可与适道，未可与立；可与立，未可与权。』夫人各有所履，善恶分焉。惟能谦，可与共学，惟能复，可与适道。知所适而无以自立，则莫能久，故取诸常使久于其道，或损之，或益之。至于困而不改，若井未始随邑而迁，则所以自立者成矣。虽然，吉凶祸福，横发逆起，有不可知，将合于道，其惟权乎！然非巽则权亦不可行，学而至于巽，乃可与权，此圣贤事业也。」文简字仁父，一字子真，作记时，年二十四。《桯史》卷十二。</p></li>
<li><p><span id="宋轶三十四-李焘-2"></span>
余尝闻李双溪献可云：昔李仁甫为《长编》，作木厨十杖，每厨作抽替匣二十枚，每替以甲子志之，凡本年之事，有所闻必归此匣，分月日先后次第之，井然有条，真可为法也。《癸辛杂识》后集。</p></li>
<li><p><span id="宋轶三十四-李焘-3"></span>
见韩彦古<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html#%E5%AE%8B%E8%BD%B6%E4%B8%89%E5%8D%81-%E9%9F%A9%E5%BD%A6%E5%8F%A4-3">3</a>。</p></li>
</ol>
</div>
<div id="程大昌" class="section level2">
<h2>
<span class="header-section-number">44.22</span> 程大昌<a class="anchor" aria-label="anchor" href="#%E7%A8%8B%E5%A4%A7%E6%98%8C"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-程大昌-1"></span>
淳熙丙申八月庚辰，德寿宫遣大珰张去为至都堂传旨，立翟贵妃为今上皇后。明日午后，执政奏事，皇后归姓谢氏。乙酉晚，快行家来宣锁院。是日，侍讲刑部侍郎程泰之已宿直，呼马而出。予至内前，适与之遇，泰之扬鞭云：「留诗案上矣。」酉时，出自东华门，入对选德殿。……吏呈泰之诗云：「抖擞身章却冒尘，蹏顾影也逡巡。銮坡寓宿非其地，莲烛操文自有真。字直由来同古语，位高兼复见今人。迎潮有诺无轻爽，季老当年不诿贫。」谓赐金也。予次韵戏之。《淳熙玉堂杂记》卷中。《宋诗纪事》卷五十。</li>
</ol>
</div>
<div id="程-覃" class="section level2">
<h2>
<span class="header-section-number">44.23</span> 程　覃<a class="anchor" aria-label="anchor" href="#%E7%A8%8B-%E8%A6%83"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-程覃-1"></span>
程覃乃文简公之子，尹京日，有治声。唯不甚知字，尝有道民投词牒乞执状造桥，覃大书「昭执」二字。斯人见其误，遂白之：「合是『照执』，今是『昭执』，乃漏四点尔。」覃取笔，忽于「执」字下加四点，乃为「昭热」。庠舍诸生作传以讥之。《白獭髓》。《五杂组》卷十六。《宋稗类钞》卷六。</p></li>
<li><p><span id="宋轶三十四-程覃-2"></span>
郑昭先为台臣，倏当言事月，谓之月课。昭先纯谨人也，不敢妄有指议，奏疏请京辇下勿用青盖，惟大臣用以引车，旨从之。太学诸生以为既不许用青盖，则用皂绢为短簷繖，如都下卖冰水担上所用，人已共嗤笑。逻者犹以为首犯禁条，用绳系持盖仆，并盖赴京兆。时程覃实尹京，遂杖持盖仆。翌日，诸生群起伏光范，诉京兆。时相戒阍者勿受谒。诸生至诣阙诉覃。覃亦白堂及台自辨。诸生攻之愈急，至作为《覃传》云：「程覃，字会元，一字不识，湖徽人也。」「湖徽」者，覃本徽出，寓居于湖。俗谚以中无所有而敢于强聒，谓之「胡挥」。时相以为：「前京兆赵师既因橝楚斋生罢去，亦诸生所诉也。既罢一京兆矣，其可再乎！且挞仆与挞生徒孰重孰轻？诸生得无太恣横！」坚持其议，不以诸生章白上。诸生计既屈，遂治任，尽出太学，寘绫卷于崇化堂，皆望阙遥拜而去。云散雾裂，学为之空。观者惊恻，以为百年所未尝有。会永阳郡王杨次山本右庠经武诸生，偶遣餽旧同舍，介者寂无所睹，复持以归，白王以两学俱空。王遣二子往廉其事，具得实，因慈明启于上。上即御批令学官宣谕诸生，亟就斋事，免覃所居官，仍为农卿，诸生奉诏唯唯。……时即有轻薄子故为一绝落韵诗云：「冠盖如云自古传，易青为皂且从权。中原多少黄罗繖，何不多多出赏钱。」《四朝闻见录》甲集。</p></li>
</ol>
</div>
<div id="陆-淞" class="section level2">
<h2>
<span class="header-section-number">44.24</span> 陆　淞<a class="anchor" aria-label="anchor" href="#%E9%99%86-%E6%B7%9E"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-陆淞-1"></span>
南渡初，南班宗子寓居会稽为近属，士家最盛，园亭甲于浙东。一时坐客，皆骚人墨客，陆子逸实预焉。士有姬盼盼者，色艺殊绝，公每属意焉。一日，宴客偶睡，不预捧觞之列，陆因问之，士即呼至，其枕痕犹在脸。公为赋《瑞鹤仙》，有「脸霞红印枕」之句，一时盛传之，逮今为雅唱。后盼盼亦归陆氏。《西塘集耆旧续闻》卷十。《词林纪事》卷十一。</p></li>
<li><p><span id="宋轶三十四-陆淞-2"></span>
陆辰州子逸，左丞农师之孙，太傅公之玄孙也。晚以疾废，卜筑于秀野，越之佳山水也。公放傲其间，不复有荣念。对客则终日清谈不倦，尤好语前辈事，𫄥𫄥倾人听。《西塘集耆旧续闻》卷二。《宋诗纪事》卷五十八。</p></li>
</ol>
</div>
<div id="陆-游" class="section level2">
<h2>
<span class="header-section-number">44.25</span> 陆　游<a class="anchor" aria-label="anchor" href="#%E9%99%86-%E6%B8%B8"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-陆游-1"></span>
陆放翁名游，字务观。「观」字系去声。或云其母梦秦少游至而寤，遂生放翁，因以其字命名，而名为字。《后村诗话》载史相力荐放翁，赐第，其去国自是台评，王景文乃云：「直翁未了平生事，不了山阴陆务观。」放翁见诗，笑云：「我字务观，乃去声，如何作平声押了？」《梅磵诗话》卷中。《后村诗话》前集卷二。《尧山堂外纪》卷六十一。</p></li>
<li><p><span id="宋轶三十四-陆游-2"></span>
《列子》曰：「务外游，不如务内观。」陆游，字务观，本此。《困学纪闻》卷二十。</p></li>
<li><p><span id="宋轶三十四-陆游-3"></span>
陆务观初娶唐氏，闳之女也，于其母夫人为姑姪。伉俪相得，而弗获于其姑。既出，而未忍绝之，则为别馆，时时往焉。姑知而掩之，虽先知挈去，然事不得隐，竟绝之，亦人伦之变也。唐后改适同郡宗子士程。尝以春日出游，相遇于禹迹寺南之沈氏园。唐以语赵，遣致酒肴，翁怅然久之，为赋《钗头凤》一词，题园壁间云：「红酥手，黄縢酒，满城春色宫墙柳。东风恶，欢情薄，一怀愁绪，几年离索。错！错！错！　春如旧，人空瘦，泪痕红浥鲛绡透。桃花落，闲池阁，山盟虽在，锦书难托。莫！莫！莫！」实绍兴乙亥岁也。翁居鉴湖之三山，晚岁每入城，必登寺眺望，不能胜情。尝赋二绝云：「梦断香销四十年，沈园柳老不飞绵。此身行作稽山土，犹吊遗踪一怅然。」又云：「城上斜阳画角哀，沈园无复旧池台。伤心桥下春波绿，曾是惊鸿照影来。」盖庆元己未岁也。未久，唐氏死。至绍熙壬子岁，复有诗，序云：「禹迹寺南，有沈氏小园。四十年前，尝题小词一阕壁间。偶复一到，而园已三易主，读之怅然。」诗云：「枫叶初丹槲叶黄，河阳愁鬓怯新霜。林亭感旧空回首，泉路凭谁说断肠。坏壁醉题尘漠漠，断云幽梦事茫茫。年来妄念消除尽，回向蒲龛一炷香。」又至开禧乙丑岁暮，夜梦游沈氏园，又两绝句云：「路近城南己怕行，沈家园里更伤情。香穿客袖梅花在，绿蘸寺桥春水生。」「城南小陌又逢春，只见梅花不见人。玉骨久成泉下土，墨痕犹锁壁间尘。」沈园后属许氏，又为汪之道宅云。《齐东野语》卷一。《西塘集耆旧续闻》卷十。《尧山堂外纪》卷六十一。《坚瓠乙集》卷二。《词林纪事》卷十一。《宋诗纪事》卷五十二。</p></li>
<li><p><span id="宋轶三十四-陆游-4"></span>
〔陆〕放翁少时，二亲教督甚严。初婚某氏，伉俪相得，二亲恐其惰于学也，数谴妇。放翁不敢逆尊者意，与妇诀。某氏改事某官，与陆氏有中外。一日通家于沈园，坐间目成而已。翁得年甚高，晚有二绝云：「肠断城头画角哀，沈园非复旧池台。伤心桥下春波绿，曾见惊鸿照影来。」「梦断香销四十年，沈园柳老不吹绵。此身行作稽山土，犹吊遗踪一泫然。」旧读此诗，不解其意，后见曾温伯，言其详。温伯名黯，茶山孙，受学于放翁。《后村诗话》续集卷二。</p></li>
<li><p><span id="宋轶三十四-陆游-5"></span>
陆游，字务观，山阴人。名游，字当从观平声，至今谓观去声。盖母氏梦秦少游而生公，故以秦名为字而字其名。或曰公慕少游者也。……公绍兴间已为浙漕锁厅第一，有司竟首秦熺，寘公于末。及南宫一人，又以秦桧所讽见黜，盖疾其喜论恢复。绍兴末，始赐第。学诗于茶山曾文清公，其后冰寒于水云。尝从紫岩张公游，具知西北事。天资慷慨，喜任侠，常以踞鞍草檄自任，且好结中原豪杰以灭敌。自商贾、仙释、诗人、剑客，无不徧交游。宦剑南，作为歌诗，皆寄意恢复。书肆流传，或得之以御孝宗。上乙其处而韪之，旋除删定官。或疑其交游非类，为论者所斥。上怜其才，旋即复用。未内禅，一日上手批以出，陆游除礼部郎。上之除目，自公而止，其得上眷如此。公早求退，往来若耶、云门，留宾款洽，以觞咏自娱。官已阶中大夫，遂致其仕，誓不复出。韩侂胄固欲其出，落致仕，除次对，公勉为之出。韩喜陆附己，至出所爱四夫人，擘阮琴起舞，索公为词，有「飞上锦裀红绉」之语。又命公勺青衣泉，旁有唐开成道士题名。韩求陆记，记极精古，且以坐客皆不能尽一瓢，惟游尽勺，且谓挂冠复出，不惟有愧于斯泉，且有愧于开成道士云。先是，慈福赐韩以南园，韩求记于公。公记云：「天下知公之功而不知公之志，知上之倚公而不知公之自处。公之自处与上之倚公，本自不侔。」盖寓微词也。又云：「游老，谢事山阴泽中。公以手书来，曰：『子为我作《南园记》。』岂取其无谀言、无侈辞，足以导公之志欤！」《四朝闻见录》乙集。</p></li>
<li><p><span id="宋轶三十四-陆游-6"></span>
〔陆〕放翁在朝日，尝与馆阁诸人会饮于张功父南湖园。酒酣，主人出小姬新桃者，歌自制曲以侑尊，以手中团扇求诗于翁。翁书一绝云：「寒食清明数日中，西园春事又匆匆。梅花自避新桃李，不为高楼一笛风。」盖戏寓小姬名于句中，以为一笑。当路有恚之者，遽指以为所讥，竟以此去。《浩然斋雅谈》卷中。</p></li>
<li><p><span id="宋轶三十四-陆游-7"></span>
陆务观以史师垣荐，赐第。孝宗一日内宴，史与曾觌皆预焉。酒酣，一内人以帕子从曾乞词。时德寿宫有内人与掌果子者交涉，方付有司治之。觌因谢不敢曰：「独不闻德寿宫有公事乎？」遂已。它日，史偶为务观道之，务观以告张焘子宫。张时在政府，异日奏：「陛下新嗣服，岂宜与臣下燕狎如此。」上愧问曰：「卿得之谁？」曰：「臣得之陆游，游得之史浩。」上由是恶游，未几去国。《齐东野语》卷十一。</p></li>
<li><p><span id="宋轶三十四-陆游-8"></span>
〔陆游〕绍兴末召对，赐出身。隆兴初，为枢密院编修官，乡用矣，坐漏泄省中语，阜陵以为反复，斥远之。后以夔倅入蜀，益自放肆，不护细行，自号放翁。《直斋书录解题》卷十八。</p></li>
<li><p><span id="宋轶三十四-陆游-9"></span>
陆放翁少时调官临安，得句云：「小楼一夜听春雨，深巷明朝卖杏花。」传入禁中，思陵称赏，由是知名。《后村诗话》前集卷二。《尧山堂外纪》卷六十一。《宋诗纪事》卷五十三。</p></li>
<li><p><span id="宋轶三十四-陆游-10"></span>
陆务观，农师之孙，有诗名。寿皇尝谓周益公曰：「今世诗人亦有如李太白者乎？」益公因荐务观，由是擢用，赐出身为南宫舍人。尝从范石湖辟入蜀，故其诗号《剑南集》，多豪丽语，言征伐恢复事。其《题侠客图》云：「赵魏胡尘十丈黄，遗民膏血饱豺狼。功名不遣斯人了，无奈和戎白面郎。」寿皇读之，为之太息。台评劾其恃酒颓放，因自号「放翁」。作词云：「桥如虹，水如空，一叶飘然烟雨中，天教称放翁。」《鹤林玉露》甲编卷四。《词林纪事》卷十一。</p></li>
<li><p><span id="宋轶三十四-陆游-11"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-8">8</a>。</p></li>
<li><p><span id="宋轶三十四-陆游-12"></span>
嘉泰壬戌九月，陆放翁梦一故人相语曰：「我为莲花博士，镜湖新置官也。我且去矣，君能暂为之乎？月得酒千壶，亦不恶也。」遂以诗纪之曰：「白首归修汗简书，每因囊栗叹侏儒。不知月给千壶酒，得似莲花博士无。」《诗人玉屑 》卷十九。《尧山堂外纪》卷六十一。《宋诗纪事》卷五十三。</p></li>
<li><p><span id="宋轶三十四-陆游-13"></span>
韩侂胄颛政，方修南园，欲得〔陆〕务观为之记，峻擢史职，趣召趣阙。务观耻于附韩，初不欲出。一日，有妾抱其子来，前曰：「独不为此小官人地耶？」务观为之动，竟为侂胄作记。由是失节，清议非之。《隐居通议》卷二十一。</p></li>
<li><p><span id="宋轶三十四-陆游-14"></span>
韩平原南园既成，遂以记属之陆务观。务观辞不获，遂以其归耕、退休二亭名，以警其满溢勇退之意甚婉。韩不能用其语，遂致于败。务观亦以此得罪，遂落次对太中大夫致仕。外祖章文庄兼外制，行词云：「山林之兴方适，已遂挂冠；子孙之累未忘，胡为改节？虽文人不顾于细行，而贤者责备于《春秋》。某官早著英猷，寖跻膴仕。功名已老，潇然鉴曲之酒船；文采不衰，贵甚长安之纸价。岂谓宜休之晚节，蔽于不义之浮云。深刻大书，固可追于前辈；高风劲节，得无愧于古人。时以是而深讥，朕亦为之慨叹。二疏既远，汝其深知足之思；大老来归，朕岂忘善养之道。勉图终去，服我宽恩。」《浩然斋雅谈》卷上。</p></li>
<li><p><span id="宋轶三十四-陆游-15"></span>
陆放翁一绝云：「老去元知世事空，但悲不见九州同。王师北定中原日，家祭无忘告乃翁。」忠愤之气，落落二十八字间。林景曦收宋二帝遗骨，树以冬青，为诗纪之，复有歌《题放翁卷后》云：「青山一发愁蒙蒙，干戈况满天南东。来孙却见九州同，家祭如何告乃翁。」每读此，未尝不为滴泪也。《诗薮》杂编卷五。《东山谈苑》卷八。</p></li>
<li><p><span id="宋轶三十四-陆游-16"></span>
陆放翁宿驿中，见题壁云：「玉堦蟋蟀閙清夜，金井梧桐辞故枝。一枕凄凉眠不得，呼灯起作感秋诗。」放翁询之，驿卒女也，遂纳为妾。方余半载，夫人逐之。妾赋《卜算子》云：「只知眉上愁，不识愁来路。窗外有芭蕉，阵阵黄昏雨。　晓起理残粧，整顿教愁去。不合画春山，依旧留愁住。」《随隐漫录》卷五。《宋稗类钞》卷四。《宋诗纪事》卷八十七。</p></li>
<li><p><span id="宋轶三十四-陆游-17"></span>
蜀娼类能文，盖薛涛之遗风也。放翁客自蜀挟一妓归，蓄之别室，率数日一往。偶以病少疏，妓颇疑之。客作词自解，妓即韵答之云：「说盟说誓，说情说意，动便春愁满纸。多应念得脱空经，是那个先生教底？　不茶不饭，不言不语，一味供他憔悴。相思已是不曾闲，又那得工夫呪你。」或谤翁尝挟蜀尼以归，即此妓也。《齐东野语》卷十一。《宋稗类钞》卷五。</p></li>
<li><p><span id="宋轶三十四-陆游-18"></span>
陆务观作书巢以自处，饮食起居，疾疴呻吟，未尝不与书俱。每至欲起，书围遶左右，如积槁枝，至不得行。时引客观之，客不能入，既入不能出。相与大笑，遂名曰「书巢」。《史余萃览》。</p></li>
</ol>
</div>
<div id="陆子遹" class="section level2">
<h2>
<span class="header-section-number">44.26</span> 陆子遹<a class="anchor" aria-label="anchor" href="#%E9%99%86%E5%AD%90%E9%81%B9"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-陆子遹-1"></span>
溧阳宰陆子遹，放翁子也。窘无所措，乃以福贤乡围田六千余亩，献时相史卫王，王以十千一亩酬之。子遹追田主索田契，约以一千二亩，民众相率投词相府。诉既不行。子遹会合巡尉，持兵追捕，焚其室庐。众遂群起抵拒，杀伤数十人。始则一豪妇为之倡，势既不敌，遂各就擒，悉寘囹圄，灌以尿粪，逼写献契，而一金不酬，就名福贤庄。……刘漫塘遗之诗曰：「寄语金渊陆大夫，归田相府意何如。加兵杀僇非仁矣，纵火焚烧岂义欤。万口衔冤皆怨汝，千金酬价信欺予。放翁自有闲田地，何不归家理故书。」《吹剑四录》。</li>
</ol>
</div>
<div id="尤-辉" class="section level2">
<h2>
<span class="header-section-number">44.27</span> 尤　辉<a class="anchor" aria-label="anchor" href="#%E5%B0%A4-%E8%BE%89"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-尤辉-1"></span>
许舍山中祖基乃买江氏敝居而新之者也。东偏楠厅三间，壮伟高敞。玉蝶梅四十二树，环绕之。待制公善书，书「环玉堂」三字于梁间。后文献公于绍圣元年毕渐榜登第，四十二岁而入玉堂，四十二树之兆也。《万柳溪边旧话》。</p></li>
<li><p><span id="宋轶三十四-尤辉-2"></span>
文献公末年虽迁居东带河上，世祠犹在许舍山。一日守第人闻祠堂中哭声甚高，明日开户视之，神主前大铜炉裂为八块。人以为不祥，至八月廿八日，文献公无疾而薨。《万柳溪边旧话》。</p></li>
</ol>
</div>
<div id="尤-著" class="section level2">
<h2>
<span class="header-section-number">44.28</span> 尤　著<a class="anchor" aria-label="anchor" href="#%E5%B0%A4-%E8%91%97"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-尤著-1"></span>
工部侍郎九龙公著，字少蒙，文献公长子。生而右手六指，四岁时尚未能言。秋日从母张太夫人往东门回溪庄，途遇老僧，忽前抱公曰：「六指禅师，其生于此乎？又落富贵劫矣。」公曰：「别来安善。」相对而泣，自此能言。《万柳溪边旧话》。</li>
</ol>
</div>
<div id="尤-袤" class="section level2">
<h2>
<span class="header-section-number">44.29</span> 尤　袤<a class="anchor" aria-label="anchor" href="#%E5%B0%A4-%E8%A2%A4"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-尤袤-1"></span>
尤延之袤，自号锡山，胸中甚富，本朝典故讨论尤博。凡朝廷议论，多所裁定。其与人谈，贯穿今古，每一事引证数十，悉存根据，年月姓名。一字不差，士大夫目之曰尤书厨，言其该洽也。持节治郡，所至称最，纤悉民隐，无所不达，黎庶目之为尤蜡烛，言其以明破暗也。《坦斋笔衡》。</p></li>
<li><p><span id="宋轶三十四-尤袤-2"></span>
礼部尚书锡山尤袤延之，家有遂初堂，藏书为近世冠。《直斋书录解题》卷十八。</p></li>
<li><p><span id="宋轶三十四-尤袤-3"></span>
杨廷秀因举河鲀所原起，古书未见有载叙者，以问尤延之。曰：左太冲《吴都赋》叙：「王鲔鯸鲐。」刘渊林注：「鯸鲐，鱼。状如科斗。大者尺余，腹下白，脰微，背上青黑有斑文。性有毒，虽水獭大鱼，不敢啖之。蒸煮食之肥美。」以是考之河鲀，本原莫明白于此。廷秀检视之，言无殊。因叹曰：「廷之真书府也。人目为厨，何以胸中著数万卷书乎。予不及！予不及！」《坦斋笔衡》。</p></li>
<li><p><span id="宋轶三十四-尤袤-4"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-4">4</a>。</p></li>
</ol>
</div>
<div id="范成大" class="section level2">
<h2>
<span class="header-section-number">44.30</span> 范成大<a class="anchor" aria-label="anchor" href="#%E8%8C%83%E6%88%90%E5%A4%A7"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-范成大-1"></span>
石湖范参政初官到任参州，在客位，其同参者闻为吴郡人，即云「呆子」，石湖先生闻之在怀。后因醵会日云「请呆子」。《白獭髓》。《词林纪事》卷八。《南宋杂事诗》卷一。</p></li>
<li><p><span id="宋轶三十四-范成大-2"></span>
绍兴要盟之日……礼文之际，多可议者，而受书之仪特甚。逆亮渝平，孝皇以奉亲之故，与雍继定和好，虽易称叔侄为与国，而此仪尚因循未改，上常悔之。……时范石湖自南宫郎崇政说书，为右史侍讲，天意攸属。明年，亟欲遂前事，且将先以陵寝为词，而使使者自及受书。……范迁起居郎、假资政殿大学士、左太中大夫、醴泉观使兼侍读、丹阳郡开国公，为祈请使以行。上临遣之曰：「朕以卿气宇不群，亲加选择，闻外议汹汹，官属皆惮行，有诸？」范对曰：「无故遣泛使，近于求衅，不执则戮。臣已立后，乃区处家事，为不还计，心甚安之。」玉色愀然曰：「朕不败盟发兵，何至害卿？啮雪餐氊或有之，不欲明言，恐负卿耳。」范奏乞国书并载受书一节，弗许，遂行。虏遣吏部郎中田彦皋、侍御史元颜温迓焉。范知虏法严，附请决不可达，一不泄语，二使不复疑。至燕，乃夜蔽帷秉烛，密草奏，具言他日北使至，欲令亲王受书，其辞云云。大昕而朝，遂怀以入，初跪进国书，随伏奏曰：「两朝既为叔侄，而受书礼未称。昨尝附元颜仲、李若川等口陈，久未得报，臣有奏劄在此。」笏出而执之，雍酋大骇，顾谇其宣徽副使韩钢曰：「有请当语馆伴，此岂献书启处耶？自来使者未尝敢尔。」厉声令绰起者三，范不为动，再奏曰：「奏不达，归必死，宁死于此。」雍酋怒，拂袖欲起，左右掖之坐。又厉声曰：「教拜了去！」钢复以笏抑范拜，范跪如初。雍酋曰：「何不拜？」范曰：「此奏得达，当下殿百拜以谢。」乃宣诏令纳馆伴处。范不得已，始袖以下，望殿上臣僚往来纷然。既而，虏太子谓必戮之以示威，其兄越王不可而止。顷之，引见如常仪，归，馆伴果宣旨取奏去。是日钢押宴，谓范曰：「公早来殿上甚忠勤，皇帝嘉叹，云可以激厉两朝臣子。」范唯唯谢。……十月，范还，虏之报章有曰：「抑闻附请之辞，欲变受书之礼，出于率易，要以必从。」上于是知其忠勤，有大用意。后八年，迄参大政云。《桯史》卷四。</p></li>
<li><p><span id="宋轶三十四-范成大-3"></span>
淳熙中，范至能使北，孝宗令口奏金主，谓河南乃宋朝陵寝所在，愿反侵地。至能奏曰：「兹事至重，合与宰相商量，臣乞以圣意谕之，议定乃行。」上首肯，既而宰相力以为未可，而圣意坚不回。至能遂自为一书，述圣语。至虏庭，纳之袖中。既跪进国书，伏地不起。时金主乃葛王也，性宽慈，传宣问使人何故不起。至能徐出袖中书，奏曰：「臣来时，大宋皇帝别有圣旨，难载国书，令臣口奏。臣今谨以书述，乞赐圣览。」书既上，殿上观者皆失色。至能犹伏地。再传宣曰：「书词已见，使人可就馆。」至能再拜而退。虏中群臣咸不平，议羁留使人，而虏主不可。至能将回，又奏曰：「口奏之事，乞于国书中明报，仍先宣示，庶使臣不堕欺罔之罪。」虏主许之。报书云：「口奏之说，殊骇观听，事须审处，邦乃孚休。」既还，上甚嘉其不辱命。由是超擢，以至大用。至能在燕京会同馆，守吏微言有羁留之议，乃赋诗曰：「万里孤臣致命秋，此身何止一沤浮。提携汉节同生死，休问羝羊解乳不。」《鹤林玉露》甲编卷一。《尧山堂外纪》卷六十。</p></li>
<li><p><span id="宋轶三十四-范成大-4"></span>
石湖立朝多奇节。其为西掖时，上用知合门事、枢密都承旨张说为佥书，满朝哗然起争，上皆弗听。范既当制，朝士或过问当视草与否，笑不应，独微声曰：「是不可以空言较。」问者不惬，又哗然谓范党近习取显位，范亦不顾。既而廷臣不得其言，有去者，范词犹未下。忽请对，上意其弗缴，知其非以说事，接纳甚温。范对久将退，乃出词头纳榻前，玉色遽厉。范徐奏曰：「臣有引谕，愿得以闻。今朝廷尊严，虽不可以下拟州郡，然分之有别，则略同也。合门官日日引班，乃今郡典谒吏耳。执政大臣，倅贰比也。陛下作福之柄，固无容议，但圣意以谓有一州郡，一旦骤拔客将吏为通判职曹官，顾谓何耶！官属纵俛首，吏民观听，又谓何耶！」上霁威沉吟曰：「朕将思之。」明日，说罢。后月余，范匄去，上曰：「卿言引班事甚当，朕方听言纳谏，乃欲去耶！」既而范竟不安于位，以集撰帅静江。明年春，说遂申命，实乾道八年也。《桯史》卷四。</p></li>
<li><p><span id="宋轶三十四-范成大-5"></span>
寿皇欲除知合张说签书枢密院，在朝诸公力争，独石湖不答，或者皆疑之。忽一日，寿皇语及张说，石湖奏云：「知合如州郡典客，不应使典客便与知合通判同列，何以令众庶见？」寿皇感悟，遂寝此除。《贵耳集》卷上。</p></li>
<li><p><span id="宋轶三十四-范成大-6"></span>
范石湖过萍乡，道中乍晴，卧舆中困甚，小憇柳塘侧，尝赋《眼儿媚》云：「酣酣日脚紫烟浮，妍暖破轻裘。困人天色，醉人花气，午梦扶头。　春慵恰似春塘水，一片縠纹愁。溶溶曳曳，东风无力，欲皱还休。」词意清婉，咏味之如在画图中。《诗人玉屑》卷二十一。</p></li>
<li><p><span id="宋轶三十四-范成大-7"></span>
范成大帅广西时，令诸猺围长纳状云：「某等已充山职，今当钤束家丁，男行侍捧，女行把麻，任从出入。上有太阳，下有地宿，翻背者生儿成驴，生女成猪，举家绝灭。不得对好翻非，不得偷寒送暖。上山同路，下水同船，男儿带刀，一点一齐，同杀盗贼。不用此款者，并依山例。」「山例」者，杀戮也。自是帅事二年，诸猺无及省界者。《西园闻见录》。</p></li>
<li><p><span id="宋轶三十四-范成大-8"></span>
范至能在成都，尝求亭子名，予曰：「思鲈。」至能大以为佳，时方作墨，即以铭墨背。然不果筑亭也。《老学庵笔记》卷五。</p></li>
<li><p><span id="宋轶三十四-范成大-9"></span>
志酒。八桂有端露，石湖用其法，酿于成都，名万里春。今法具存。《黄氏日抄》卷六十七。</p></li>
<li><p><span id="宋轶三十四-范成大-10"></span>
范至能有万里春酒，又有云霞酒。《南宋杂事诗》卷一。</p></li>
<li><p><span id="宋轶三十四-范成大-11"></span>
文穆范公成大，晚岁卜筑于吴江盘门外十里。盖因阖闾所筑越来溪故城之基，随地势高下而为亭榭。所植多名花，而梅尤多。别筑农圃堂对楞伽山，临石湖，盖太湖之一派，范蠡所从入五湖者也，所谓姑苏前后台，相距亦止半里耳，寿皇尝御书「石湖」二大字以赐之。公作《上梁文》，所谓「吴波万顷，偶维风雨之舟；越戍千年，因筑湖山之欢」者是也。又有北山堂、千岩观、天镜阁、寿乐堂，他亭宇尤多。一时名人胜士，篇章赋咏，莫不极铺张之美。乾道壬辰三月上巳，周益公以春官去国，过吴，范公招饮园中。夜分，题名壁间云：「吴台、越叠，距门才十里，而陆沉于荒烟野草者千七百年。紫薇舍人始创别墅，登临得要，甲于东南。岂鸱夷子成功于此，扁舟去之，天閟绝景，须苗裔之贤者，然后享其乐邪？」为击节，而前后所题尽废焉。《齐东野语》卷十。《吴中旧事》。《宋诗纪事》卷五十一。《词林纪事》卷十。</p></li>
<li><p><span id="宋轶三十四-范成大-12"></span>
范石湖云：淳熙己亥重九，与客自阊门泛舟，经横塘，宿雾一白，垂垂欲雨。至彩云桥，氛翳豁然，晴日满空，风景闲美，无不与人意会。四郊刈熟，露积如缭垣，田家妇子着新衣，略有节物。挂帆溯越来溪，源牧渊澄，如行玻璃地上。菱华虽瘦，尚可采。檥棹石湖，扣紫荆，坐千岩观下，菊之丛中，大金钱一种已烂熳秾香，正午，薰入酒杯，不待轰饮，已有醉意。其傍丹桂二亩，皆盛开，多栾枝，芳气尤不可耐。壶度石梁，登姑苏后台，跻攀勇往，谢去巾舆筇杖，石棱草滑，皆若飞步。山顶正平，有坳堂，藓石可列坐，相传为吴故宫闲台别馆所在。其前湖光接松陵，独见孤塔之尖。少北，点墨一螺为昆山，其后西山竞秀，萦青丛碧，与洞庭、林屋相宾。大约目力逾百里，具登高临远之胜。始余使虏，是日过燕山馆，尝赋《水调》，首句云「万里汉家使」，后每自和，桂林云「万里汉都护」，成都云「万里桥边客」。明年徘徊药市中，颇叹倦游，不复再赋，但有诗云：「年来厌把三边酒，此去休哦万里诗。」今者幸甚，获归故园，偕邻曲二三子，醻酢佳节于乡山之上，乃复用旧韵。首句云：「万里吴船泊，归访菊篱秋。」《澄怀录》卷下。《宋诗纪事》卷五十一。《词林纪事》卷十。</p></li>
<li><p><span id="宋轶三十四-范成大-13"></span>
范石湖每岁家泛湖赏海棠。《太平清话》卷下。</p></li>
<li><p><span id="宋轶三十四-范成大-14"></span>
孙大雅谓宋孝宗欲相范致能，以其不知稼穑之艰，遂中止。致能因赋《田园杂兴》诗六十首。详见汤廷尉《公余日记》。《柳亭诗话》卷二十二。</p></li>
<li><p><span id="宋轶三十四-范成大-15"></span>
范文穆爱谈虎事，尝构一轩，榜曰「说虎」。《山堂肆考》卷二百十七。《南宋杂事诗》卷一引《清赏录》。《词林纪事》卷八。</p></li>
<li><p><span id="宋轶三十四-范成大-16"></span>
〔范石湖〕所藏小峨眉，灵璧石也。烟江叠嶂，太湖石也。天柱峰，英石也。皆归休时闲玩。《黄氏日抄》卷十七。《南宋杂事诗》卷一引《太平清话》。</p></li>
</ol>
</div>
<div id="杨万里" class="section level2">
<h2>
<span class="header-section-number">44.31</span> 杨万里<a class="anchor" aria-label="anchor" href="#%E6%9D%A8%E4%B8%87%E9%87%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-杨万里-1"></span>
杨诚斋为零陵丞，以弟子礼谒张魏公。时公以迁谪故，杜门谢客。南轩为之介绍，数月乃得见。因跪请教，公曰：「元符贵人，腰金纡紫者何限，惟邹至完、陈莹中姓名与日月争光。」诚斋得此语，终身厉清直之操。晚年退休，怅然曰：「吾平生志在批鳞请剑，以忠鲠南迁，幸遇时平主圣。老矣，不获遂所愿矣！」……孝宗尝曰：「杨万里直不中律。」光宗亦曰：「杨万里也有性气。」故其自赞云：「禹曰也有性气，舜云直不中律。自有二圣玉音，不用千秋史笔。」《鹤林玉露》甲编卷一。《何氏语林》卷十九。《宋稗类钞》卷六。</p></li>
<li><p><span id="宋轶三十四-杨万里-2"></span>
杨诚斋初欲习宏词科，南轩曰：「此何足习，盍相与趋圣门德行科乎？」诚斋大悟，不复习，作《千虑策》，论词科可罢曰：「孟献子有友五人，孟子已忘其三。周室去班爵之籍，孟子已不能道其详。孟子亦安能中今之词科哉！」晚年作诗示儿云：「素王开国道无臣，一牓春风放十人。莫羡牓头年十八，旧春过了有新春。」《鹤林玉露》甲编卷三。</p></li>
<li><p><span id="宋轶三十四-杨万里-3"></span>
虞雍公初除枢密，偶至陈丞相应求阁子内，见杨诚斋《千虑策》，读一篇，叹曰：「东南乃有此人物，某初除合荐两人，当以此人为首。」应求导诚斋谒雍公，一见握手如旧。诚斋曰：「相公且仔细，秀才子口头言语，岂可便信？」雍公大笑，卒援之登朝。诚斋尝言：士大夫穷达，初不必容心。某平生不能开口求荐。然荐之改秩者，张魏公也；荐之立朝者，虞雍公也。二公皆蜀人，皆非有平生雅故。《鹤林玉露》乙编卷四。《贤弈编》卷二。</p></li>
<li><p><span id="宋轶三十四-杨万里-4"></span>
尤梁溪延之，博洽工文，与杨诚斋为金石交。淳熙中，诚斋为秘书监，延之为太常卿，又同为青宫寮采，无日不相从。二公皆善谑。延之尝曰：「有一经句，请秘监对，曰：『杨氏为我。』」诚斋应曰：「尤物移人。」众皆叹其敏确。诚斋戏呼延之为「蝤蛑」，延之戏呼诚斋为「羊」。一日，食羊白肠，延之曰：「秘监锦心绣肠，亦为人所食乎？」诚斋笑吟曰：「有肠可食何须恨，犹胜无肠可食人。」盖蝤蛑无肠也，一坐大笑。厥后闲居，书问往来，延之则曰：「恙儿无恙？」诚斋则曰：「彭越安在？」诚斋寄诗曰：「文戈却日玉无价，宝气蟠胸金欲流。」亦以蝤蛑戏之也。延之先卒，诚斋祭文曰：「齐歌楚些，万象为挫。瓌伟诡谲，我倡公和。放浪谐谑，尚友方朔。巧发捷出，公嘲我酢。」《鹤林玉露》丙编卷六。《何氏语林》卷二十七。《尧山堂外纪》卷六十。《宋稗类钞》卷六。</p></li>
<li><p><span id="宋轶三十四-杨万里-5"></span>
德寿丁亥降圣，遇丙午庆八十，寿皇讲行庆礼上尊号。周益公当国，差官撰册文，读册书，册拟杨诚斋、尤延之各撰一本，预先进呈。益公与诚斋乡人，借此欲除诚斋一侍从，为润笔。册文寿皇披阅至再，即宣谕益公：「杨之文太聱牙，在御前读时生受，不若用尤之文温润。」益公又思所以处诚斋，奏为读册官。寿皇云：「杨江西人，声音不清，不若移作奉册。」寿皇过内，奏册宝仪节及行礼官，读至「杨某」，德寿作色曰：「杨某尚在这里，如何不去？」寿皇奏云：「不晓圣意。」德寿曰：「杨某殿册内比朕作晋元帝，甚道理！」杨即日除江东漕。诚斋由是薄憾益公。《贵耳集》卷下。</p></li>
<li><p><span id="宋轶三十四-杨万里-6"></span>
高庙配享，洪容斋在翰苑，以吕颐浩、赵鼎、韩世忠、张俊四人为请。盖文武各用两人，出于孝宗圣意也，遂令侍从议。时宇文子英等十二人以为宜如明诏，而识者多谓吕元直不厌人望，张魏公不应独遗。杨诚斋时为秘书少监，上书争之，以欺、专、私三罪斥容斋，且言魏公有社稷大功五：建复辟之勋，一也。发储嗣之议，二也。诛范琼以正朝纲，三也。用吴玠以保全蜀，四也。却刘麟以定江左，五也。于是有旨再令详议。越数日，上忽谕大臣曰：「吕颐浩等配享，正合公论，更不须议。洪迈固是轻率，杨万里亦未免浮薄。」于是二人皆求去，容斋守南徐，诚斋守高安，而魏公迄不得配食。诚斋诗云：「出却金宫入梵宫，翠微绿雾染衣浓。三年不识西湖月，一夜初闻南涧钟。藏室蓬山真昨戏，园翁溪友得今从。若非朝士追相送，何处冥鸿更有踪。」又云：「新晴在在野花香，过雨迢迢沙路长。两度立朝今结局，一生行客老还乡。犹嫌数骑传书札，賸喜千峰入肺肠。到得前头上船处，莫将白发照沧浪。」此去国时诗也，可谓无几微见于颜面矣。其冢嗣东山先生伯子跋其《论配享书稿》云：「覆羮真得皂囊书，锦水元来胜石渠。但宝银钩并铁画，何须玉带与金鱼。」盖苗、刘作乱时，矫隆祐诏贬窜魏公，高宗在升旸宫方啜羮，左右来告，惊惧，羮覆于手，手为之伤。既复辟，见魏公，泣数行下，举手示公，痕迹犹存。《鹤林玉露》乙编卷一。《宋诗纪事》卷五十一、卷六十二。</p></li>
<li><p><span id="宋轶三十四-杨万里-7"></span>
绍兴庚戌十月，倪文节公思为中书舍人，杨文节万里自大蓬除直龙图阁，将漕江东，朝论惜其去，公留录黄欲缴奏。或以语杨，杨亟作简止之，倪公答云：「贤者去国，公论以为不然，既辱宠喻，不敢复缴，却当别作商量也。」杨公即以所答简余纸复止之，云：「死无良医，幸公哀我，得并别作商量之说免之，尤荷。公孙黑辞职，既而又使子为卿，子产恶之。至恳至叩，不胜激切。」至以恩府呼之，其欲去之意可见也。然倪公竟入劄留之。……盖二公相知极深也。后二十年，杨公已亡，倪公得其当时手简，不忍弃之，遂自录所上之劄，及往来之书，装潢成卷，亲叙其事于后。攻媿楼公尝跋之云：「东坡赋屈原庙，云『虽不适中，要以为贤兮。』诚斋有焉。昌黎留孔戣，事虽不行，陈义甚高，诚斋有焉。」尤为确论。亦可概想前辈去就之道，交情之谊也。《癸辛杂识》前集。案：绍兴庚戌，应是「绍熙庚戌」。</p></li>
<li><p><span id="宋轶三十四-杨万里-8"></span>
杨廷秀在高安，有小诗云：「近红暮看失燕支，远白宵明雪色奇。花不见桃惟见李，一生不晓退之诗。」予语之曰：「此意古已道，但不如公之详耳。」廷秀愕然问：「古人谁曾道？」予曰：「荆公所谓『积李兮缟夜，崇桃兮炫昼』是也。」廷秀大喜曰：「便当增入小序中。」《老学庵笔记》卷一。</p></li>
<li><p><span id="宋轶三十四-杨万里-9"></span>
庐陵杨诚斋万里罢官家居，有相者挟周益公书来访。诚斋粗衣短裳，方负日而扪虱。相者不识，曰：「吾挟丞相书来谒学士，烦为传达。」诚斋曰：「君何干？」曰：「我善相。」诚斋曰：「就烦一相。」相者曰：「老□更为主翁求两年饭吃死矣，求相何为？」诚斋取书以入，更衣而出。相者惭而退。《江湖纪闻》卷六。</p></li>
<li><p><span id="宋轶三十四-杨万里-10"></span>
见周必大<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E5%91%A8%E5%BF%85%E5%A4%A7-20">20</a>。</p></li>
<li><p><span id="宋轶三十四-杨万里-11"></span>
杨诚斋自秘书监将漕江东，年未七十，退休南溪之上。老屋一区，仅庇风雨。长须赤脚，才三四人。徐灵晖赠公诗云：「清得门如水，贫唯带有金。」盖纪实也。聪明强健，享清闲之福十有六年。宁皇初元，与朱文公同召。文公出，公独不出。文公与公书云：「更能不以乐天知命之乐，而忘与人同忧之忧，毋过于优游，毋决于遁思，则区区者，犹有望于斯世也。」然公高蹈之志，已不可回矣。尝自赞云：「江风索我吟，山月唤我饮，醉倒落花前，天地为衾枕。」又云：「青白不形眼底，雌黄不出口中。只有一罪不赦，唐突明月清风。」《鹤林玉露》甲编卷四。</p></li>
<li><p><span id="宋轶三十四-杨万里-12"></span>
晦庵先生与诚斋吟咏甚多，然颇好戏谑。刘约之丞庐陵，过诚斋，语及晦庵足疾，诚斋因赠约之诗云：「忠显闻孙定不虚，西枢犹子固应殊。鸾停梧上遗风在，鹜进松间得句无。賸有老农歌赞府，未多荐墨送清都。晦庵若问诚斋叟，上下千峰不用扶。」晦翁后视诗笑云：「我疾犹在足，诚斋疾在口耳。」《诗人玉屑》卷十九引《柳溪吕炎近录》。《尧山堂外纪》卷六十。</p></li>
<li><p><span id="宋轶三十四-杨万里-13"></span>
见朱熹<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9C%B1%E7%86%B9-23">23</a>。</p></li>
<li><p><span id="宋轶三十四-杨万里-14"></span>
〔杨〕诚斋父子视金玉如粪土。诚斋将漕江东，有俸给仅万缗，留库中，弃之而归。东山帅五羊，以俸钱七千缗，代下户输租。其家采椽土阶，如田舍翁，三世无增饰。东山病且死，无衣衾，适广西帅赵季仁餽缬绢数端，东山曰：「此贤者之赐也，衾材无忧矣。」史良叔守庐陵，官满来访，入其门，升其堂，目之所见，无非可敬可仰、可师可法者所得多矣，因命画工图之而去。《鹤林玉露》丙编卷四。《昨非庵日纂》卷二。</p></li>
<li><p><span id="宋轶三十四-杨万里-15"></span>
杨诚斋退休，名酒之和者曰「金盘露」，劲者曰「椒花雨」，尝曰：「余爱椒花雨，甚于金盘露。」心盖有为也。《鹤林玉露》丙编卷四。《何氏语林》卷十八。《尧山堂外纪》卷六十。《宋稗类钞》卷五。</p></li>
<li><p><span id="宋轶三十四-杨万里-16"></span>
杨诚斋立朝时，计料自京还家之裹费，贮以一箧，钥而置之卧所。戒家人不许市一物，恐累归担，日日若促装者。《鹤林玉露》乙编卷一。《南宋杂事诗》卷四。</p></li>
<li><p><span id="宋轶三十四-杨万里-17"></span>
初，诚斋先生杨公考校湖南漕试，同寮有取《易》义为魁，先生见卷子上书「尽」字作「尽」，必欲摈斥。考官乃上庠人，力争不可。先生云：「明日揭牓，有喧传以为场屋取得个『尺二秀才』，则吾辈将何颜？」竟黜之。《履斋示儿编》卷九。</p></li>
<li><p><span id="宋轶三十四-杨万里-18"></span>
杨诚斋在馆中，与同舍谈及晋于宝，一吏进曰：「乃干宝，非于也。」问之何以知之，吏取韵书以呈，「干」字下注云：「晋有干宝。」诚斋大喜曰：「汝乃吾一字之师。」《鹤林玉露》甲编卷三。《古事比》卷二十八。《宋稗类钞》卷五。</p></li>
<li><p><span id="宋轶三十四-杨万里-19"></span>
昔传江西一士，求见杨诚斋，颇以该洽自负。越数日，诚斋简之云：「闻公自江西来，配盐幽菽，欲求少许。」士人茫然莫晓，亟往谢曰：「某读书不多，实不知为何物？」诚斋徐检《礼部韵略》「豉」字示之，注云：「配盐幽菽也。」《齐东野语》卷九。</p></li>
<li><p><span id="宋轶三十四-杨万里-20"></span>
杨诚斋云：「无事可看韵书。」《姚氏残语》。《鹤林玉露》乙编卷五。</p></li>
<li><p><span id="宋轶三十四-杨万里-21"></span>
王允文，字文伯，丰城人，乾道中进士。从象山游，尤为彭子寿所知。尝介之于杨诚斋，示以所作《虞雍公碑》，有「谅彼高宗」之语，先生引《诗》「谅彼武王」正之，诚斋谢曰：「一字之师也。」《宋元学案》卷七十七。</p></li>
<li><p><span id="宋轶三十四-杨万里-22"></span>
杨诚斋诗，一官一集，每一集必变。《瀛奎律髓》卷一。《南宋杂事诗》卷六。</p></li>
<li><p><span id="宋轶三十四-杨万里-23"></span>
见秦桧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E7%A7%A6%E6%A1%A7-95">95</a>。</p></li>
<li><p><span id="宋轶三十四-杨万里-24"></span>
古今书画名家而得仙者……杨廷秀为「莲花博士」。《清河书画舫》卷四上。</p></li>
<li><p><span id="宋轶三十四-杨万里-25"></span>
杨诚斋帅某处，有教授狎一官妓。诚斋怒，黥妓之面，押往谢辞教授，是欲愧之。教授延入，酌酒为别，赋《眼儿媚》：「鬓边一点似飞鸦，莫把翠钿遮。三年两载，千撋百就，今日天涯。　杨花又逐东风去，随分落谁家。若还忘得，除非睡起，不照菱花。」杨诚斋得词，方知教官是文士，即举妓送之。《贵耳集》卷下。</p></li>
<li><p><span id="宋轶三十四-杨万里-26"></span>
〔杨诚斋〕为监司时，循历至一郡，郡守盛礼以宴之。而适初夏，有官妓歌叶少蕴《贺新郎》词以送酒，其中有「万里云帆何时到」，诚斋遽曰：「万里昨日到。」太守大惭，即监系官妓。《行都纪事》。《茶余客话》卷十二。《南宋杂事诗》卷六。《词林纪事》卷十。</p></li>
<li><p><span id="宋轶三十四-杨万里-27"></span>
杨诚斋夫人罗氏，年七十余，每寒月黎明即起，诣厨躬作粥一釜，遍享奴婢，然后使之服役。其子东山先生启曰：「天寒何自苦如此？」夫人曰：「奴婢亦人子也。清晨寒冷，须使其腹中略有火气，乃堪服役耳。」东山曰：「夫人老，且贱事，何倒行而逆施乎？」夫人怒曰：「我自乐此，不知寒也。汝为此言，必不能如吾矣！」东山守吴兴，夫人尝于郡圃种纻，躬纺缉以为衣，时年盖八十余矣。东山月俸，分以奉母。夫人忽小疾，既愈，出所积券，曰：「此长物也，自吾积此，意不乐，果致疾。今宜悉以谢医，则吾无事矣。」平居首饰止于银，衣止于䌷绢。生四子三女，悉自乳，曰：「饥人之子以哺吾子，是诚何心哉？」……诚斋、东山清介绝俗，固皆得之天资，而妇道母仪所助亦已多矣。《鹤林玉露》丙编卷四。《湖海新闻夷坚续志》前集卷一。《昨非庵日纂》一集卷九、卷十一。《宋稗类钞》卷三。</p></li>
</ol>
</div>
<div id="杨长孺" class="section level2">
<h2>
<span class="header-section-number">44.32</span> 杨长孺<a class="anchor" aria-label="anchor" href="#%E6%9D%A8%E9%95%BF%E5%AD%BA"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-杨长孺-1"></span>
见赵谧<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html#%E5%AE%8B%E8%BD%B6%E4%BA%8C%E5%8D%81%E4%B9%9D-%E8%B5%B5%E8%B0%A7-1">1</a>。</p></li>
<li><p><span id="宋轶三十四-杨长孺-2"></span>
东山先生杨长孺，字伯子，诚斋之嫡也。学似其父，清似其父，至骨鲠乃更过之。守霅川时，秀邸横一州，廷相择而使之，盖欲其拔薤。一日，秀王袖缄招府公。公念不欲往，又无辞以却，于是往赴。张乐开宴，水陆毕陈，帷幕数重，列烛如昼，酒半少休。已而复坐，乃知逾两日夕矣。归即自劾云：「祗赴嗣秀王华会，荒酒凡两日夜，旷废职事，愿罚俸三月，以惩不恪。」自是终其去，秀邸不敢复招，亦敛手不敢挠政。一日，干办府捉解爬松钗人，公据案判云：「松毛本是山中草，小人得之以为宝。嗣王捉得太吃倒，杨秀才放得却又好。」阖郡传之以为笑。《东南纪闻》卷一。</p></li>
<li><p><span id="宋轶三十四-杨长孺-3"></span>
嘉定间，杨伯子为湖州守，弹压豪贵，牧养小民，治声赫然，为三辅冠。郡之士相与肖像祠于学宫，与工部尚书戴少望并祠。伯子意不悦，会除浙东庾节，将行，辞先圣先师礼毕，与教官诸生坐于讲堂，命取所祠画像来，题诗其上云：「面有忧民色，天知报国心。三年风月少，两鬓雪霜深。更莫留形迹，何曾废古今。不如随我去，相伴老山林。」遂卷藏而行。当时士子有戏和其诗者，末句云：「可怜戴工部，独树不成林。」《鹤林玉露》乙编卷一。《尧山堂外纪》卷六十。《雨村诗话》卷十一。《宋诗纪事》卷六十二。</p></li>
<li><p><span id="宋轶三十四-杨长孺-4"></span>
杨东山帅番禺日，漕仓市舶三使者皆闽浙人，酒边各盛言其乡里果核、鱼虾之美，因问东山乡里何产，东山曰：「他无所产，但产一欧阳子。」三公笑且惭。《尧山堂外纪》卷六十。《鹤林玉露》乙编卷五。</p></li>
<li><p><span id="宋轶三十四-杨长孺-5"></span>
杨伯子尝为余言：「士大夫清廉，便是七分人了。盖公忠仁明，皆自此生。」伯子，诚斋冢嗣，号东山先生，清节高文，趾美克肖。其帅番禺，将受代，有俸钱七千缗，尽以代下户输租。有诗云：「两年枉了鬓霜华，照管南人没一些。七百万钱都不要，脂膏留放小民家。」又《别石门》诗云：「石门得得泊归舟，江水依依别故侯。拟把片香投赠汝，这回欲带忘来休。」盖晋吴隐之守五羊，不市南物，归舟有香一片，举而投诸石门江中，用此事也。其帅三山，不请供给钱，以忤豪贵劾去。《鹤林玉露》甲编卷四。</p></li>
<li><p><span id="宋轶三十四-杨长孺-6"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-14">14</a>。</p></li>
<li><p><span id="宋轶三十四-杨长孺-7"></span>
见杨万里<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E6%9D%A8%E4%B8%87%E9%87%8C-27">27</a>。</p></li>
</ol>
</div>
<div id="辛弃疾" class="section level2">
<h2>
<span class="header-section-number">44.33</span> 辛弃疾<a class="anchor" aria-label="anchor" href="#%E8%BE%9B%E5%BC%83%E7%96%BE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-辛弃疾-1"></span>
党承旨怀英、辛尚书弃疾，俱山东人，少同舍。属金国初遭乱，俱在兵间。辛一旦率数千骑南渡，显于宋。党在北方，擢第，入翰林，有名，为一时文字宗主。《归潜志》卷八。《宋诗纪事》卷五十二。《词林纪事》卷十一。</p></li>
<li><p><span id="宋轶三十四-辛弃疾-2"></span>
〔辛幼安〕少与泰安党怀英友善。肃慎氏既有中忧，誓不为金臣子。一日，与怀英登一大丘，置酒曰：「吾友安此，余将从此逝矣。」遂酌别而去。既归宋，宋士夫非科举莫进。公笑曰：「此何有？只消青铜三百，易一部时文足矣。」已而果擢第。孝宗曰：「是以三百青铜博吾爵者。」才其为，授观文殿修撰。及议边事，主和者众，公曰：「昔齐襄公雪九世之耻，《春秋》韪之。况我与金人不同戴天仇邪？今日之计有战伐而已。」时丞相侂胄当轴，与公议合。自是败盟开边，用兵于江淮间数年，公力为居多。……今《文集》中寿南涧翁者，盖侂胄也。初，公在北方时，与竹溪尝游泰山之灵岩，题名曰「六十一上人」，碎辛字也。至元二十年，予按部来游，其石刻宛在。《玉堂嘉话》卷二。</p></li>
<li><p><span id="宋轶三十四-辛弃疾-3"></span>
蔡光工于词，靖康间陷于虏中，辛幼安常以诗词参请之。蔡曰：「子之诗则未也，他日当以词名家。」故稼轩归本朝，晚年词笔尤高。《怀古录》卷中。</p></li>
<li><p><span id="宋轶三十四-辛弃疾-4"></span>
辛稼轩初自北方还朝，官建康，忽得疝之疾，重坠大如杯。有道人教以取叶珠，即薏苡仁也。用东方壁土炒黄色，然后水煮烂，入砂盆内研成膏，每用无灰酒，调下二钱即消。《游宦纪闻》卷五。</p></li>
<li><p><span id="宋轶三十四-辛弃疾-5"></span>
见王佐<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html#%E5%AE%8B%E8%BD%B6%E4%B8%89%E5%8D%81%E4%B8%80-%E7%8E%8B%E4%BD%90-5">5</a>。</p></li>
<li><p><span id="宋轶三十四-辛弃疾-6"></span>
辛帅之客舟贩牛皮过此，挂江西安抚占牌，以帘幕蒙蔽船舱甚密，而守卒仅三数辈。初不肯令搜检。既得此物，则持帅引来，云发赴浙东总所。见其不成行径，已令拘没入官。昨得辛书，却云军中收买。势不为已甚，当即还之，然亦殊不便也。《朱文公大全集》别集卷六。</p></li>
<li><p><span id="宋轶三十四-辛弃疾-7"></span>
辛幼安《晚春》词云：「更能消、几番风雨，匆匆春又归去。惜春长恨花开早，何况乱红无数。春且住。见说道、天涯芳草迷归路。怨春不语。算只有殷勤，画簷蛛网，尽日惹飞絮。　　长门事，准拟佳期又误。娥眉曾有人妬。千金纵买相如赋，脉脉此情谁诉？君莫舞，君不见、玉环飞燕皆尘土。闲愁最苦。休去倚危栏，斜阳正在，烟柳断肠处。」词意殊怨。……愚闻寿皇见此词，颇不悦，然终不加罪，可谓至德也已。《鹤林玉露》甲编卷一。《西湖游览志余》卷十。《词苑丛谈》卷三。</p></li>
<li><p><span id="宋轶三十四-辛弃疾-8"></span>
辛幼安在长沙，欲于后圃建楼赏中秋，时已八月初旬矣。吏曰：「他皆可办，唯瓦难办。」幼安命于市上每家以钱一百赁簷前瓦二十片，限两日以瓦收钱，于是瓦不可胜用。《鹤林玉露》乙编卷六。《尧山堂外纪》卷五十九。《识小录》卷四。《宋稗类钞》卷三。</p></li>
<li><p><span id="宋轶三十四-辛弃疾-9"></span>
辛稼轩帅湖南，有小官，山前宣劳，既上功级，未报而辛去，赏格不下。其人来访，辛有诗别之曰：「青衫匹马万人呼，幕府当年急急符。愧我明珠成薏苡，负君赤手缚於菟。观书到老眼如镜，论事惊人胆满躯。万里云霄送君去，不妨风雨破吾庐。」此篇悲壮雄迈，惜为长短句所掩。上饶所刊辛集有词无诗，惜无好事者搜访补足之。《后村诗话》后集卷二。</p></li>
<li><p><span id="宋轶三十四-辛弃疾-10"></span>
〔辛幼安〕在上饶，属其室病，呼医对脉，吹笛婢名整整者侍侧，乃指以谓医曰：「老妻病安，以此人为赠。」不数日，果勿药，乃践前约。整整既去，因口占《好事近》云：「医者索酬劳，那得许多钱物。只有一个整整，也盒盘盛得。下官歌舞转凄惶，賸得几枝笛。觑著这般火色，告妈妈将息。」一时戏谑，风调不群。《清波别志》卷下。《逸老堂诗话》卷下。</p></li>
<li><p><span id="宋轶三十四-辛弃疾-11"></span>
见周必大<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E5%91%A8%E5%BF%85%E5%A4%A7-16">16</a>。</p></li>
<li><p><span id="宋轶三十四-辛弃疾-12"></span>
见陈亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%88%E4%BA%AE-4">4</a>。</p></li>
<li><p><span id="宋轶三十四-辛弃疾-13"></span>
见陈亮<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E9%99%88%E4%BA%AE-5">5</a>。</p></li>
<li><p><span id="宋轶三十四-辛弃疾-14"></span>
见刘过<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%88%98%E8%BF%87-6">6</a>。</p></li>
<li><p><span id="宋轶三十四-辛弃疾-15"></span>
见刘过<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%88%98%E8%BF%87-7">7</a>。</p></li>
<li><p><span id="宋轶三十四-辛弃疾-16"></span>
见刘过<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E5%88%98%E8%BF%87-10">10</a>。</p></li>
<li><p><span id="宋轶三十四-辛弃疾-17"></span>
辛稼轩守南徐，已多病谢客，予来筮仕委吏，实总所，例于州家殊参辰，旦望贽谒刺而已。余时以乙丑南宫试，岁前涖事仅两旬，即谒告去。稼轩偶读余通名启而喜，又颇阶父兄旧，特与其洁。余试既不利，归官下，时一招去。稼轩以词名，每燕必命侍妓歌其所作。特好歌《贺新郎》一词，自诵其警句曰：「我见青山多妩媚，料青山、见我应如是。」又曰：「不恨古人吾不见，恨古人、不见吾狂耳。」每至此，辄拊髀自笑，顾问坐客何如，皆叹誉如出一口。既而又作一《永遇乐》，序北府事，首章曰：「千古江山，英雄无觅，孙仲谋处。」又曰：「寻常巷陌，人道寄奴曾住。」其寓感慨者，则曰：「不堪回首，佛狸祠下，一片神鸦社鼓。凭谁问，廉颇老矣，尚能饭否？」特置酒召数客，使妓迭歌，益自击节，徧问客，必使摘其疪，孙谢不可。客或措一二辞，不契其意，又弗答，然挥羽四视不止。余时年少，勇于言，偶坐于席侧，稼轩因诵启语，顾问再四。余率然对曰：「待制词句，脱去今古轸辙，每见集中有『解道此句，真宰上诉，天应嗔耳』之序，尝以为其言不诬。童子何知，而敢有议？然必欲如范文正以千金求《严陵祠记》一字之易，则晚进尚窃有疑也。」稼轩喜，促膝亟使毕其说。余曰：「前篇豪视一世，独首尾两腔，警语差相似。新作微觉用事多耳。」于是大喜，酌酒而谓坐中曰：「夫君寔中予痼。」乃味改其语，日数十易，累月犹未竟，其刻意如此。《桯史》卷三。《宋稗类钞》卷五。</p></li>
<li><p><span id="宋轶三十四-辛弃疾-18"></span>
崇安彭应期止，自号漫者，所为诗皆清丽典雅，有《刻鹄集》。尝谒辛稼轩，值其昼寝，题一绝于书斋云：「碁子声干案接尘，午窗诗梦煖于春。清风不动阶前竹，谁道今朝有故人。」稼轩觉，而遣人追之，去已远矣。《坚瓠庚集》卷一。</p></li>
<li><p><span id="宋轶三十四-辛弃疾-19"></span>
彭止诗笔甚高，尝谒辛弃疾，值其昼寝，题一绝于斋而去。稼轩觉，遣人追之，延留累月。《宋诗纪事》卷六十三引《建宁府志》。</p></li>
<li><p><span id="宋轶三十四-辛弃疾-20"></span>
许同知为宰时，以词投稼轩，蒙赏音，即同出访梅。夜归，过一人家，礼席华盛，客尚未集。两人就坐索饮，主人奉之甚谨。许曰：「贵人入宅。」稼轩曰：「决无好事。」谚云：「破家县令，灭门刺史。」其家乃邑胥之魁，未几果及祸。《密斋笔记》卷四。</p></li>
<li><p><span id="宋轶三十四-辛弃疾-21"></span>
吕即吕正己之妻，淳熙间，姓名亦达天听。……旧京畿有二漕，一吕，一吕正己。家诸姬甚盛，必约正己通宵饮。吕一日大怒，逾墙相詈，之子一弹碎其冠，事彻孝皇，两漕即日罢。今止除一漕，自此始。吕有女事辛幼安，因以微事触其怒，竟逐之。今稼轩「桃叶渡」词因此而作。《贵耳集》卷下。《南宋杂事诗》卷六。</p></li>
<li><p><span id="宋轶三十四-辛弃疾-22"></span>
幼安有二妾，曰田田，曰钱钱，皆因其姓而名之，并善笔札，尝代幼安答尺牍。《尧山堂外纪》卷五十九。《词林纪事》卷十一。</p></li>
<li><p><span id="宋轶三十四-辛弃疾-23"></span>
辛稼轩印曰「六十一上人」，又以破其姓文。《水东日记》卷七。《南宋杂事诗》卷一引《名迹录》。</p></li>
<li><p><span id="宋轶三十四-辛弃疾-24"></span>
见赵方<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E8%B5%B5%E6%96%B9-2">2</a>。</p></li>
</ol>
</div>
<div id="陈-亮" class="section level2">
<h2>
<span class="header-section-number">44.34</span> 陈　亮<a class="anchor" aria-label="anchor" href="#%E9%99%88-%E4%BA%AE"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-陈亮-1"></span>
龙川陈氏亮，字同甫，天下士也。尝圜视钱塘，喟然而叹曰：「城可灌尔。」盖以城中地势下于西湖也。亮奏书孝宗，谓：「吴、蜀，天地之偏气也；钱塘，又吴之一隅也。一隅之地，本不足以容万乘，镇压且五十年，山川之气，发泄而无余。故谷粟、桑麻、丝枲之利，岁耗于一岁，禽兽、鱼鳖、草木之生，日微于一日，而上下不以为异。」力请孝宗移都建邺，且建行宫于武昌，以用荆襄，以制中原。上韪其议，使宰臣王淮召至都省问下手处。陈与考亭先生游，王素不喜考亭，故并陈而嫉之。陈至都省，不肯尽言，度纵言亦未必尽复于上。翌日，上问以亮所欲言者，王对上曰：「秀才说话耳。」上方鄙远俗儒，遂不复召见。《四朝闻见录》乙集。《涌幢小品》卷九。</p></li>
<li><p><span id="宋轶三十四-陈亮-2"></span>
见唐仲友<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E5%94%90%E4%BB%B2%E5%8F%8B-1">1</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html#%E5%AE%8B%E8%BD%B6%E4%B8%89%E5%8D%81%E4%B8%89-%E5%94%90%E4%BB%B2%E5%8F%8B-2">2</a>。</p></li>
<li><p><span id="宋轶三十四-陈亮-3"></span>
吕东莱祖谦居于婺，以讲学唱诸儒，四方翕然归之。陈同父盖同郡，负才颉颃，亦游其门，以兄事之。尝于丈席间，时发警论，东莱不以为然。既而东莱死，同父以文祭之……朱晦翁见之，大不契意，遗婺人书曰：「诸君子聚头磕额，理会何事，乃至有此等怪论。」同父闻之不乐。它日，上书孝宗，其略曰：「今世之儒士，自谓得正心诚意之学者，皆风痺不知痛痒之人也。举一世安于君父之大雠，而方且扬眉拱手以谈性命，不知何者谓之性命乎？陛下接之而不任以事也，臣以是服陛下之仁。」意盖以微风晦翁，而使之闻之，晦翁亦不讶也。《桯史》卷十二。</p></li>
<li><p><span id="宋轶三十四-陈亮-4"></span>
陈同甫名亮，号龙川。始闻辛稼轩名，访之。将至门，遇小桥，三跃而马三却，同甫怒，拔剑挥马首，推马仆地，徒步而进。稼轩适倚楼，望见之，大惊异。遣人询之，则已及门，遂定交。稼轩帅淮时，同甫与时落落，家甚贫。访稼轩于治所，相与谈天下事。酒酣，稼轩言南北之利害，南之可以并北者如此，北之可以并南者如此。且言钱塘非帝王居，断牛头之山，天下无援兵，决西湖之水，满城皆鱼鼈。饮罢，宿同甫于斋中。同甫夜思稼轩沈重寡言，醒必思其误，将杀我以灭口，遂盗其骏马而逃。月余，同甫致书稼轩，假十万缗以济贫，稼轩如数与之。《养疴漫笔》。《啽呓集》。《西湖游览志余》卷二十三。《涌幢小品》卷九。《宋稗类钞》卷四。</p></li>
<li><p><span id="宋轶三十四-陈亮-5"></span>
龙川陈亮既以书御孝宗，为大臣所沮，报罢居里，落魄醉酒，与邑之狂士甲命妓饮于萧寺，目妓为妃。旁有客曰乙，欲陷陈罪，则谓甲曰：「既册妃矣，孰为相？」甲谓乙曰：「陈亮为左。」乙又谓甲曰：「何以处我？」曰：「尔为右。吾用二相，大事其济矣。」乙遂请甲位于僧之高座。二相奏事讫，降阶拜甲，甲穆然端委而受。妃遂捧觞，歌《降黄龙》为寿。妃与二相俱以次呼「万岁」，盖戏也。先是，亮试南宫，何澹校其文而黜之。亮不能平，徧语朝之故旧曰：「亮老矣，反为小子所辱。」澹闻而衔亮，未有闲。时澹已为刑部侍郎。乙探知其事，遂不复告之县若州，亟走刑部上首状。澹即缴状以奏，事下廷尉。廷尉，刑部属也，笞亮无全肤，诬服为不轨。案具，闻于孝宗，上固知为亮，又尝阴遣左右往永康，廉知其事。大臣奏入取旨，上曰：「秀才醉了胡说乱道，何罪之有？」以御笔画其牍于地。亮与甲俱掉臂出狱。居无几，亮又以家僮杀人于境外，适被杀者尝辱亮父，其家以为亮实以威力用僮。有司笞搒，僮气绝复苏者屡矣，不服。雠家寘亮父于州圄，又嘱中执法论亮情，重下廷尉。时王丞相淮知上欲活亮，以亮款所供尝讼僮于县而杖之矣。雠家以此尤亮之素计，持之愈急，王亦不能决。稼轩辛公与相婿素善，亮将就逮，亟走书告辛。辛公北客也，故不以在亡为解，援之甚至，亮遂得不死。时考亭先生、水心先生、止斋陈氏俱与亮交，莫有救亮迹。亮与辛书，有「君举吾兄，正则吾弟，竟成空言」云。《四朝闻见录》甲集。</p></li>
<li><p><span id="宋轶三十四-陈亮-6"></span>
陈龙川自大理狱出，赴省试。试出，过陈止斋，举第一场《书》义破，止斋笑云：「又休了。」举第二场《勉强行道大有功论》破云：「天下岂有道外之功哉？」止斋笑云：「出门便见『哉』，然此一句却有理。」又举第三场策，起云：「天下大势之所趋，天地鬼神不能易，而易之者人也。」止斋云：「此番得了！」既而果中榜。《林下偶谈》卷三。《木笔杂钞》卷下。</p></li>
<li><p><span id="宋轶三十四-陈亮-7"></span>
龙川陈亮奏书阜陵，几至大用，阨于卿相，流泊有年。光皇赐对，问以礼乐刑政之要，亮举君道、师道以为对。时诸贤以光皇久阙问安，更进迭谏。亮独于末篇有「岂在一月四朝为礼」之说，光皇以为善处父子之间，故亲擢为第一。及发卷，首得亮，上大喜曰：「天下英才，为朕所得。」命词臣行亮制曰：「往赞侯藩，姑循近比；朕之待尔，岂止是哉！」盖有意于大用也。《四朝闻见录》乙集。</p></li>
<li><p><span id="宋轶三十四-陈亮-8"></span>
陈同甫名亮，婺州人。绍熙癸丑大魁，作报家书云：「我第一，滕强恕第二，朱质第三，乔行简第五。」是时，三魁与第五名皆婺人，盛哉！《湛渊静语》卷二。</p></li>
<li><p><span id="宋轶三十四-陈亮-9"></span>
绍熙癸丑，省元徐邦宪、状元陈亮皆婺州人。《齐东野语》卷十六。</p></li>
<li><p><span id="宋轶三十四-陈亮-10"></span>
东阳陈同父资高学奇，跌宕不覊。常与客言，昔有一士，邻于富家，贫而屡空，每羡其邻之乐。旦日，衣冠谒而请焉。富翁告之曰：「致富不易也。子归斋三日，而后予告子以其故。」如言复谒，乃命待于屏间，设高几，纳师资之贽，揖而进之，曰：「大凡致富之道，当先去其五贼。五贼不除，富不可致。」请问其目，曰：「即世之所谓仁、义、礼、智、信是也。」士卢胡而退。同父每言及此，辄掀髯曰：「吾儒不为五贼所制，当成何等人耶！」既魁癸丑多士，一命而卒。先一年，尝以诖误系大理，光宗知其名，特诏赦之。是岁胪传，有因廷策指时政之失，而及其事者，名亦在鼎甲，联镳入团司，同父见之不悦，终期集如始见云。《桯史》卷二。</p></li>
<li><p><span id="宋轶三十四-陈亮-11"></span>
〔叶〕水心少与陈龙川游，龙川才高而学未粹，气豪而心未平。水心每不以为然也。作《抱膝轩》诗，镌诮规责，切中其病。是时水心初起，而龙川已有盛名。龙川虽不乐，亦不怒，垂死犹托铭于水心曰：「铭或不信，吾当虚空中与子辩。」《林下偶谈》卷二。《木笔杂钞》卷上。</p></li>
<li><p><span id="宋轶三十四-陈亮-12"></span>
见谢直<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E8%B0%A2%E7%9B%B4-3">3</a>。</p></li>
</ol>
</div>
<div id="刘-过" class="section level2">
<h2>
<span class="header-section-number">44.35</span> 刘　过<a class="anchor" aria-label="anchor" href="#%E5%88%98-%E8%BF%87"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-刘过-1"></span>
刘过，字改之，襄阳人。虽为书生，而赀产赡足。得一妾，爱之甚。淳熙甲午预秋荐，将赴省试。临歧眷恋不忍行，在道赋《水仙子》一词，每夜饮旅舍，辄使随直小仆歌之。其语曰：「宿酒醺醺犹自醉，回顾头来三十里。马儿只管去如飞，骑一会，行一会，断送杀人山共水。　是则青衫深可喜，不道恩情拚得未。雪迷前路小桥横，住底是，去底是，思量我了思量你。」其词鄙浅不工，姑以写意而已。到建昌，游麻姑山，薄暮独酌，屡歌此词，思想之极，至于堕泪。二更后，一美女忽来前，执拍板曰：「愿唱一曲劝酒。」即歌曰：「别酒未斟心先醉，忽听《阳关》辞故里。扬鞭勒马到皇都，三题尽，当际会，稳跳龙门三级水。　天意令吾先送喜，不审君侯知得未。蔡邕博识爨桐声，君揹负，只此是，酒满金杯来劝你。」盖赓和元韵。刘以龙门之句喜甚，即令再诵，书之于纸，与之欢接。但不晓蔡邕揹负之意。因留伴寝，始问为何人，曰：「我本麻姑上仙之妹，缘度王方平蔡经不切，谪居此山，久不得回玉京。恰闻君新制雅丽，勉趁韵自媒，从此愿陪后乘。」刘犹以辞却之。然素深于情，长涂远客，不能自制，遂与之偕东，而令乘小轿，相望于百步之间。迨入都城，僦委巷密室同处。果擢第，调金门教授以归。过临江，因游皂阁山，道士熊若水修谒，谓之曰：「欲有所言，得乎？」刘曰：「何不可者。」熊曰：「吾善符箓，窃疑随车娘子，恐非人也，不审于何地得之？」刘具以告。曰：「是矣，是矣。俟兹夕与并枕时，吾于门外作法行持，呼教授紧抱同衾人，切勿令窜佚。」刘如所戒。唤仆秉烛排闼入，见拥一琴，顿悟昔日蔡邕之语。坚缚置于傍。及行，亲自挈持，眠食不舍。及经麻姑，访诸道流，乃云：「顷有赵知军古琴过此，宝惜甚至。因搏拊之际，误触堕砌下石上，损破不可治。乃埋之官厅西边，斯其物也。」遽发瘗视之，匣空矣。刘举琴置匣，命道众焚香诵经，呪泣而焚之，且作小诗述怀。《夷坚支志》丁卷六。</p></li>
<li><p><span id="宋轶三十四-刘过-2"></span>
寿皇锐意亲征，大阅禁旅，军容肃甚。郭某为殿岩，从驾还内，都人昉见，一时之盛。〔刘〕改之以词与郭云：「玉带猩袍，遥望翠华，马去似龙。拥千官鳞集，貂蝉争出，貔貅不断，万骑云从。细柳营开，团花袍窄，人指汾阳郭令公。山西将，算韬钤有种，五世元戎。旌旗蔽满寒空，鱼阵整，从容虎帐中。想刀明似雪，纵横脱矟，箭飞如雨，霹雳鸣弓。威撼边城，气吞胡虏，惨惨尘沙吹北风。中兴事，看君王神武，驾驭英雄。」郭餽刘，亦逾数十万钱。《游宦纪闻》卷一。《宋稗类钞》卷五。</p></li>
<li><p><span id="宋轶三十四-刘过-3"></span>
黄尚书由帅蜀，中阁乃胡给事晋臣之女。过雪堂，行书《赤壁赋》于壁间。〔刘〕改之从后题一阕，其词云：「按辔徐驱，儿童聚观，神仙画图。正芹塘雨过，泥香路软，金莲自拆，小小篮舆。傍柳题诗，穿花觅句，嗅蘂攀条得自如。经行处，有苍松夹道，不用传呼。　清泉怪石盘纡，信风景江淮各异殊。想东坡赋就，纱笼素壁，西山句好，帘卷晴珠。白玉堂深，黄金印大，无此文君载后车。挥毫处，看淋漓雪壁，真草行书。」后黄知为刘所作，厚有馈贶。《游宦纪闻》卷一。</p></li>
<li><p><span id="宋轶三十四-刘过-4"></span>
见宋光宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E5%85%89%E5%AE%97-10">10</a>。</p></li>
<li><p><span id="宋轶三十四-刘过-5"></span>
刘过改之尝游富沙，与友人吴仲平饮于吴所欢吴盻儿家，尝赋词赠之，所谓「云一窝，玉一梭，淡淡衫儿薄薄罗，轻颦双黛蛾」。盻遂属意改之。吴愤甚，挟刃刺之，误伤其妓，遂悉系有司。时吴居父为帅，改之以启上之云：「韩擒虎在门，顾丽华而难恋；陶朱公有意，与西子以偕来。」居父遂释之。然自是不复合矣。改之有「春风重到凭阑处，肠断粧楼不忍登」，盖为此也。《浩然斋雅谈》卷下。</p></li>
<li><p><span id="宋轶三十四-刘过-6"></span>
嘉泰癸亥岁，〔刘〕改之在中都，时辛稼轩弃疾帅越，闻其名，遣介招之。适以事不及行，作书归辂者。因傚辛体《沁园春》一词，并缄往，下笔便逼真。其词曰：「斗酒彘肩，醉渡浙江，岂不快哉！被香山居士，约林和靖，与苏公等，驾勒吾回。坡谓西湖，正如西子，浓抹淡粧临照台。诸人者，都掉头不顾，只管传杯。白云天竺去来，图画里，峥嵘楼观开。看纵横二涧，东西水遶，两山南北，高下云堆。逋曰不然，暗香疏影，只可孤山先探梅。蓬莱阁，访稼轩未晚，且此徘徊。」辛得之大喜，致餽数百千，竟邀之去。馆燕弥月，酬唱亹亹，皆似之，逾喜。垂别，赒之千缗，曰：「以是为求田资。」改之归，竟荡于酒，不问也。……余时与之饮西园，改之中席自言，掀髯有得色，余率然应之曰：「词句固佳，然恨无刀圭药，疗君白日见鬼证耳！」坐中烘堂一笑。既而别去，如昆山，大姓某氏者爱之，女焉。《桯史》卷二。《诗人玉屑》卷二十一引《中兴词话》。《西湖游览志余》卷十。《尧山堂外纪》卷六十一。《坚瓠戊集》卷一。《词苑丛谈》卷七。《词林纪事》卷十一。《宋稗类钞》卷五。</p></li>
<li><p><span id="宋轶三十四-刘过-7"></span>
辛稼轩帅浙东时，晦庵、南轩任仓宪使，刘改之欲见，辛不纳。二公为之地云：「某日公燕，至后筵便坐，君可来。门者不纳，但喧争之必可入。」既而改之如所教，门外果喧哗。辛问故，门者以告。辛怒甚，二公因言：「改之豪杰也，善赋诗，可试纳之。」改之至，长揖。公问：「能诗乎？」曰：「能。」时方进羊腰肾羮，辛命赋之。改之对：「寒甚，欲乞巵酒。」酒罢乞韵，时饮酒手颤，余沥流于怀，因以「流」字为韵，即吟云：「拔毫已付管城子，烂首曾封关内侯。死后不知身外物，也随樽酒伴风流。」辛大喜，命其尝此羮，终席而去，厚馈焉。席散，南轩邀至公廨，置酒语之曰：「先君魏公一生公忠为国，功厄于命，来挽者竟无一篇得此意，愿君有作以发幽潜。」改之即赋一绝云：「背水未成韩信阵，明星已陨武侯军。平生一点不平气，化作祝融峰上云。」南轩为之堕泪。……又云稼轩守京口时，大雪，帅僚佐登多景楼，改之敝衣曳履而前，辛令赋雪，以「难」字为韵，即吟云：「功名有分平吴易，贫贱无交访戴难。」自此莫逆云。《山房随笔》。《尧山堂外纪》卷六十一。《坚瓠乙集》卷四。《陔余丛考》卷二十四。《宋诗纪事》卷五十八。</p></li>
<li><p><span id="宋轶三十四-刘过-8"></span>
庐陵刘改之过以诗鸣江西，厄于韦布，放浪荆、楚，客食诸侯间。开禧乙丑，过京口，余为𫗵幕庾吏，因识焉。广汉章以初升之，东阳黄几叔机，敷原王安世遇，英伯迈，皆寓是邦。暇日，相与蹠奇吊古，多见于诗，一郡胜处皆有之。不能尽忆，独录改之《多景楼》一篇曰：「金焦两山相对起，不尽中流大江水。一楼坐断天中央，收拾淮南数千里。西风把酒闲来游，木叶渐脱人间秋。关河景物异南北，神京不见双泪流。君不见王勃词华能盖世，当时未遇庸人耳。翩然落托豫章游，滕王阁中悲帝子。又不见李白才思真天人，时人不省为谪仙。一朝放迹金陵去，凤凰台上望长安。我今四海游将徧，东历苏杭西汉沔。第一江山最上头，天地无人独登览。楼高意远愁绪多，楼乎楼乎奈尔何。安得李白与王勃，名与此楼长突兀。」以初为之大书，词翰俱卓荦可喜，嘱余为刻楼上，会兵事起，不暇也。《桯史》卷二。《尧山堂外纪》卷六十一。</p></li>
<li><p><span id="宋轶三十四-刘过-9"></span>
刘改之过以诗名江左，放浪吴楚间，辛稼轩守京口，登多景楼。刘敝衣曳履而来，辛命赋雪，以「难」字为韵。刘吟云：「功名有分平吴易，贫贱无交访戴难。」遂上武昌作《唐多令》云：「芦叶满汀州，寒沙带浅流。二十年、重过南楼。柳下系船犹未稳，能几日，又中秋。　黄鹤断矶头，故人曾到否。旧江山、都是新愁。欲买桂花同载酒，终不似，少年游。」刘此词，楚中歌者竞唱之。《词苑丛谈》卷三引《山房随笔》。</p></li>
<li><p><span id="宋轶三十四-刘过-10"></span>
〔刘改之〕性疎豪好施，辛稼轩客之。稼轩帅淮时，改之以母病告归，囊橐萧然。是夕，稼轩与改之微服登倡楼，适一都吏命乐饮酒，不知为稼轩也，命左右逐之。二公大笑而归，即以为有机密文书唤某都吏，其夜不至。稼轩欲籍其产而流之，言者数十，皆不能解，遂以五千缗为改之母寿。请言于稼轩，稼轩曰：「未也。」令倍之，都吏如数增作万缗。稼轩为买舟于岸，举万缗于舟中戒曰：「可即行，无如常日轻用也。」改之作《念奴娇》为别稼轩云：「知音者少，算乾坤许大，著身何处。直待功成方肯退，何日可寻归路。多景楼前，垂虹亭下，一枕眠秋雨。虚名相误。十年枉费辛苦。　不是奏赋明光，上书北阙，无惊人之语。我自匆忙天未许，赢得衣裾尘土。白璧堆前，黄金买笑，付与君为主。莼鲈江上，浩然明月归去。」《词苑丛谈》卷七引《江湖纪闻》。《绝妙好词笺》卷一。《词林纪事》卷十一。</p></li>
<li><p><span id="宋轶三十四-刘过-11"></span>
韩侂胄欲遣使议和而难其人。……庐陵布衣刘过亦任侠能辩，时留昆山妻舍。韩颇闻其名，谕钱参政象祖风昆山令以礼羁縻刘，勿使去。令轻于奉行，遂亲持圆状见刘，目之以奉使，别设供帐精舍以俟之。刘素号挥喝，喜不胜情，竭奁资以结誉。后朝廷既用方〔信孺〕、王〔枏〕，令小官也，不复敢叩钱。刘宾客尽落，竟郁郁以终云。《四朝闻见录》乙集。</p></li>
<li><p><span id="宋轶三十四-刘过-12"></span>
刘龙洲过，太和人。嘉定间客京师，因争竞到府。赵尹师素不喜士，将杖之。其侪辈扣橐使王方岩居间。王不得已，折简于赵云：「刘过生平违越事不止此，要当使俗子治之，勿出吾曹手也。」赵忻然，即释其罪。《东南纪闻》卷一。</p></li>
<li><p><span id="宋轶三十四-刘过-13"></span>
见真德秀<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html#%E5%AE%8B%E8%BD%B6%E4%B8%89%E5%8D%81%E5%85%AD-%E7%9C%9F%E5%BE%B7%E7%A7%80-18">18</a>。</p></li>
</ol>
</div>
<div id="张-抡" class="section level2">
<h2>
<span class="header-section-number">44.36</span> 张　抡<a class="anchor" aria-label="anchor" href="#%E5%BC%A0-%E6%8A%A1"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-张抡-1"></span>
张才甫太尉居乌戍，効远公莲社，与僧俗为念佛会。御史论其白衣吃菜，遂赋《鹊桥仙》词云：「远公莲社，流传图画，千古声名犹在。后人多少继遗踪，到我便、失惊打怪。　西方未到，官方先到，寃我白衣吃菜。龙华三会愿相逢，怎敢学、他家二会。」《夷坚三志》己卷七。</p></li>
<li><p><span id="宋轶三十四-张抡-2"></span>
绍兴末，知合门事张抡赴后殿起居，由隔门东沚道街趋下，霜滑失足，顿坐于地。在一司专治，合门职主朝觐弹奏臣僚，若本司官则自举劾。抡既放罪，高宗诏以阶道高峻，令换作级道，于是前后殿诸阶所，一切更新。《夷坚三志》辛卷七。《南宋杂事诗》卷六。</p></li>
<li><p><span id="宋轶三十四-张抡-3"></span>
见宋孝宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E5%AD%9D%E5%AE%97-26">26</a>、<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E5%AD%9D%E5%AE%97-27">27</a>。</p></li>
</ol>
</div>
<div id="彭-止" class="section level2">
<h2>
<span class="header-section-number">44.37</span> 彭　止<a class="anchor" aria-label="anchor" href="#%E5%BD%AD-%E6%AD%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-彭止-1"></span>
见辛弃疾<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html#%E5%AE%8B%E8%BD%B6%E4%B8%89%E5%8D%81%E5%9B%9B-%E8%BE%9B%E5%BC%83%E7%96%BE-19">19</a>。</li>
</ol>
</div>
<div id="胡时可" class="section level2">
<h2>
<span class="header-section-number">44.38</span> 胡时可<a class="anchor" aria-label="anchor" href="#%E8%83%A1%E6%97%B6%E5%8F%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-胡时可-1"></span>
辛稼轩觞客滕王阁，诗人胡时可通谒，阍人辞焉，呵詈愈甚。辛使前曰：「既称诗人，先赋滕王阁，有佳句则预坐。」即题云：「滕王高阁临江渚。」众大笑。再书云：「帝子不来春已暮。莺啼红树柳摇风，犹似当年旧歌舞。」乃相与宴，而厚赒之。《随隐漫录》卷五。《宋稗类钞》卷五。《宋诗纪事》卷六十三。</li>
</ol>
</div>
<div id="刘-儗" class="section level2">
<h2>
<span class="header-section-number">44.39</span> 刘　儗<a class="anchor" aria-label="anchor" href="#%E5%88%98-%E5%84%97"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-刘儗-1"></span>
庐陵在淳熙间，先后有二士，其一曰刘改之，余及识之，尝书之矣。旧岁在里中，与张漕仲隆栋之子似仲游，因言刘叔儗诗句。叔儗，名儗，才豪甚，其诗往往不肯入格律。淳熙甲辰、乙巳间，余兄周伯持淛东庾节，待次，一日过仲隆，同登其家后圃快目楼。有诗楣间曰：「上得张公百八楼，眼高四海气横秋。只愁笑语惊阊阖，不怕阑干到斗牛。远水拍天迷钓艇。西风万里袭貂裘。眼前不著淮山碍，望到中原天际头。」周伯读而壮之，问知其儗。居月余，儗来谒仲隆，仲隆留之，因置酒北湖，招周伯曰：「诗人在此，亟践胜约。」既至，一见如旧交。坐中以二诗遗周伯。其一曰：「昔年槌鼓事边庭，公相身为国重轻。四海几人思武穆，百年今日见仪刑。笔头风月三千字，齿颊冰霜十万兵。天亦知人有遗恨，定应分付与中兴。」其二曰：「已买湖山卜奠居，因君又复到康庐。十年到处看诗卷，一日湖边从使车。南渡忠良知有种，中原消息定关渠。从今便是门阑客，时出山来探诏除。」诗成，风簷展读，大喜，遂约之入淛。明年，叔儗过会稽，留连累月，饷之缗钱甚伙。……叔儗后亦终韦布，诗多散轶不传。《桯史》卷六。</li>
</ol>
</div>
<div id="张-抑" class="section level2">
<h2>
<span class="header-section-number">44.40</span> 张　抑<a class="anchor" aria-label="anchor" href="#%E5%BC%A0-%E6%8A%91"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-张抑-1"></span>
见洪迈<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html#%E5%AE%8B%E8%BD%B6%E4%B8%89%E5%8D%81%E4%BA%8C-%E6%B4%AA%E8%BF%88-5">5</a>。</li>
</ol>
</div>
<div id="俞国宝" class="section level2">
<h2>
<span class="header-section-number">44.41</span> 俞国宝<a class="anchor" aria-label="anchor" href="#%E4%BF%9E%E5%9B%BD%E5%AE%9D"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-俞国宝-1"></span>
见宋高宗<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%AE%8B%E8%BD%B6%E4%B8%89-%E5%AE%8B%E9%AB%98%E5%AE%97-67">67</a>。</li>
</ol>
</div>
<div id="李献可" class="section level2">
<h2>
<span class="header-section-number">44.42</span> 李献可<a class="anchor" aria-label="anchor" href="#%E6%9D%8E%E7%8C%AE%E5%8F%AF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-李献可-1"></span>
〔李〕献可六岁能诗，孝宗召入宫。时宫人正午睡，帝命为诗，献可即赋云：「御手指婵娟，青春白昼眠。粉匀香汗湿，髻压翠云偏。柳妒眉间绿，桃嫌脸上鲜。梦魂何处是，知绕帝王边。」帝拊其背曰：「何不作我家儿。」命宫人绣御掌于背以赐归。《宋诗纪事》卷五十五引《吉安府志》。</li>
</ol>
</div>
<div id="何蓑衣-呆道僧" class="section level2">
<h2>
<span class="header-section-number">44.43</span> 何蓑衣　呆道僧<a class="anchor" aria-label="anchor" href="#%E4%BD%95%E8%93%91%E8%A1%A3-%E5%91%86%E9%81%93%E5%83%A7"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-何蓑衣-1"></span> <span id="宋轶三十四-呆道僧-1"></span>
姑苏有二异人，曰何蓑衣，曰呆道僧，踪迹皆奇诡。淳熙间名闻一时。……孝宗在位，忽梦有蓑而跣，哭而来吊，问之，曰：「臣，苏人也。」诘其故，则不肯言。寤以语左珰，时上意颇崇缁抑黄，弗深信也。居月余，成恭后上仙，庄文继即世。珰因进勉释而及之，意欲以验前定宽上心，上矍然忆昨梦，辍泣而叹。珰进曰：「臣微闻苏有何姓者，类其人，它日固未敢言。」因道其所为，上大惊，有诏谕遣，不至。上尝燕居深念，以规恢大计，累年未有所属，且坤仪虚位，图所以膺佐馂承颜之重者，焚香殿中，默言曰：「何诚能仙，顾必知朕意。」遂授珰以香茗，曰：「汝见何，则致贽而已。问所以来，则曰：『陛下自祷，我不及知。』视其何以复命？」珰承命惟谨。何忽掉首吴音曰：「有中国人，即有蕃人，有日，即有月，不须问。」趣之去，既复呼还曰：「所问者姓，我犹忘之，但言朱家例子，不可用也。」使者归奏，上曰：「是能知我心。」遂赐号通神先生，筑通神庵于观之内，亲御宝跗书扁以宠之。已而成肃正中宫，归谢氏，盖本朝故事。惟钦成本姓崔，后育任氏、朱氏，既而惟从朱姓，不复归，上意尝欲以为比而未决也。北伐之议，亦少息焉。……呆道僧者，实本郡人，为兵家子，少有所遇，何旧与之友狎。不知几何时髠而髽，曰似道似僧，故曰道僧。状不慧，而言发奇中，与何颉颃。……何既不趋召，它日珰或荐道僧，上欲见之，何挽呼不使去，曰：「是将捉汝、缚汝、监汝、不容汝来矣。」道僧来见于内殿，不拜，所言不伦。上狎之，使出入勿禁，且命随龙人元居实总管者馆之。元惧其逃，猝无以应上命，果日使十人从之，所至不舍。逾年归见何，何以杖诟逐之，至死，讫不与接一谈。重华倦勤，复使召之，不肯就，邀守万端，三年而致之。绍熙甲寅春，道僧入北内，坐榻前曰：「今日六月也，好大雪。」侍珰咸笑，顾曰：「尔满身皆雪，而笑我狂耶！」相与罔测，亦莫以为意。至季夏八日，而至尊厌代矣，缟素如言焉。二人勇于肉，食至十数斤，独皆不饮酒，亦不言其所以然也。……道僧先数年卒。何，庆元间犹在，相传百余岁矣。《桯史》卷三。《夷坚志再补》。</li>
</ol>
</div>
<div id="袁宗善" class="section level2">
<h2>
<span class="header-section-number">44.44</span> 袁宗善<a class="anchor" aria-label="anchor" href="#%E8%A2%81%E5%AE%97%E5%96%84"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-袁宗善-1"></span>
平江道士袁宗善，曾遇异人，得验状法，遭际三殿，赐通真先生。寿皇一日使中贵持白纸三幅，默祷在内，令通真书来。中贵先排定资次，第一纸书「不可行」，第二纸书「无分」，第三纸书「真真」二字，奏呈寿皇。隔数月，皆验。「不可行」要请陵寝，北报不从。「无分」，迺小刘娘子要册后，半年而殂。「真真」二字，迺受禅光宗，后来光宗有心疾，寿皇宣通真私问二「真」字，通真奏云：「臣书先定，二真合成一字，即字。」寿皇大喜。《贵耳集》卷下。</li>
</ol>
</div>
<div id="孙守荣" class="section level2">
<h2>
<span class="header-section-number">44.45</span> 孙守荣<a class="anchor" aria-label="anchor" href="#%E5%AD%99%E5%AE%88%E8%8D%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="宋轶三十四-孙守荣-1"></span>
见史弥远<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html#%E5%AE%8B%E8%BD%B6%E4%B8%89%E5%8D%81%E4%BA%94-%E5%8F%B2%E5%BC%A5%E8%BF%9C-17">17</a>。</p></li>
<li><p><span id="宋轶三十四-孙守荣-2"></span>
见贾似道<a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html#%E5%AE%8B%E8%BD%B6%E4%B8%89%E5%8D%81%E4%B8%83-%E8%B4%BE%E4%BC%BC%E9%81%93-33">33</a>。</p></li>
</ol>
</div>
<div id="许翁翁" class="section level2">
<h2>
<span class="header-section-number">44.46</span> 许翁翁<a class="anchor" aria-label="anchor" href="#%E8%AE%B8%E7%BF%81%E7%BF%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-许翁翁-1"></span>
许翁翁，亳人，少尝取隶军籍，以功补官，遇异人，遂弃家人入襄汉山中学道，山上捕麛鹿如飞。乾道间来临安，已年九十余矣，双眸炯然，饮啖异常，能针，出于方伎之外。史丞相苦脾气痛，在经筵时，屡更医矣，无效，闻许之名，招而使治之，一针而愈。自是声动京师。好作诗，多言神仙剑术。尝得其三诗：「九十余年老古锤，虽然鹤发未鸡皮。曾拖竹杖穿云顶，屡靸藤鞋看海涯。志在鬼神钦仰处，心同天地未分时。匣中于越冰三尺，粲烂光辉说与谁。」「我疑麋鹿是前身，九十余年作隐沦。飘瓦驭风离碧落，虚舟随水到红尘。无恩可报空磨剑，有道欲传难得人。回首孤山无限好，不如归去任天真。」「耳无风雨眼无花，九十余年鬓始华。世味审知嚼素蜡，人情全似哈清茶。穷通偶耳非干志，进退因而熟处家。不得一生忠信力，却归山去卧烟霞。」后过常之宜兴山间，不知所终。《云麓漫钞》卷一。《宋诗纪事》卷九十。</li>
</ol>
</div>
<div id="叶道人" class="section level2">
<h2>
<span class="header-section-number">44.47</span> 叶道人<a class="anchor" aria-label="anchor" href="#%E5%8F%B6%E9%81%93%E4%BA%BA"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-叶道人-1"></span>
老叶道人，龙舒人。不食五味，年八十七八，平生未尝有疾。居会稽舜山，天将寒，必增屋瓦，补墙壁，使极完固。下帷设帘，多储薪炭，杜门终日，及春乃出。对客庄敬，不肯多语。弟子曰小道人，极愿悫，尝归淮南省亲。至七月望日，邻有住庵僧，召老叶饭。饭已，亟辞归。问其故，则曰：「小道人约今日归矣。」僧笑曰：「相去二三千里，岂能必如约哉！」叶曰：「不然，此子平日未尝妄也。」僧乃送之归。及门，小道人者已弛担矣。《老学庵笔记》卷三。</li>
</ol>
</div>
<div id="释浄辉" class="section level2">
<h2>
<span class="header-section-number">44.48</span> 释浄辉<a class="anchor" aria-label="anchor" href="#%E9%87%8A%E6%B5%84%E8%BE%89"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-释浄辉-1"></span>
孝宗幸天竺及灵隐，有僧浄辉者随侍。上见飞来峰，问辉曰：「既是飞来，如何不飞去？」对曰：「一动不如一静。」又看观音手持数珠，问曰：「何用？」曰：「念观音菩萨。」问：「自念则甚？」曰：「求人不如求己。」孝宗大喜。《西湖游览志余》卷十四。《贵耳集》卷上。</li>
</ol>
</div>
<div id="萧国梁" class="section level2">
<h2>
<span class="header-section-number">44.49</span> 萧国梁<a class="anchor" aria-label="anchor" href="#%E8%90%A7%E5%9B%BD%E6%A2%81"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-萧国梁-1"></span>
永福古有谶语曰：「天保石移，瑞云来奇；龙爪花红，状元西东。」乾道间，福清天保瑞云寺后石崖，横山而行，啮地成蹊。既而永邑东乡石壁溪岩，松上产龙爪瑞花。其年萧公国梁，果魁天下。次举黄公定，胪唱第一。盖瑞花生处，西之于萧，东之于黄，各三十五里，此「状元西东」之应也。又次举郑公侨，廷试复先多士。邑宰作诗云：「翀峰、龟岭与龙屿，三处家山一壮哉。相去未逾一百里，七年三度状元来。」盖萧公翀峰，郑公龟岭，黄公龙屿也。萧公登科岁，第一人本丞相忠定赵公。故事，设科以待草茅士，凡预属籍，挂仕板者，法当逊避。唱名日，升萧公为榜首。故萧公对御吟有「名传玉阶星辰晓；泽霈金枝雨露春」之句。其谢启有云：「预飞龙之选，淮安论次以当先；无汗马之劳，酂侯何功而居上。」盖用宗室及萧家事。至今脍炙人口。《游宦纪闻》卷四。《宋诗纪事》卷一百。</li>
</ol>
</div>
<div id="郑-侨" class="section level2">
<h2>
<span class="header-section-number">44.50</span> 郑　侨<a class="anchor" aria-label="anchor" href="#%E9%83%91-%E4%BE%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-郑侨-1"></span>
乾道五年，郑侨以兴化人擢进士第一。先三年则永福萧国梁，后三年则黄定。二邑相距只介一山，福人歌之曰：「相距都墟无百里，七年三度状元来。」《莆阳比事》卷二。</li>
</ol>
</div>
<div id="萧-轸-张任国" class="section level2">
<h2>
<span class="header-section-number">44.51</span> 萧　轸　张任国<a class="anchor" aria-label="anchor" href="#%E8%90%A7-%E8%BD%B8-%E5%BC%A0%E4%BB%BB%E5%9B%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-萧-1"></span> <span id="宋轶三十四-轸-1"></span> <span id="宋轶三十四-张任国-1"></span>
三山萧轸登第榜下，娶再婚之妇。同舍张任国以《柳梢青》词戏之曰：「挂起招牌，一声喝采，旧店新开。熟事孩儿，家怀老子，毕竟招财。　当初合下安排，又不豪门买呆。自古道、正身替代，见任添差。」《古杭杂记》。《西湖游览志余》卷十六。《尧山堂外纪》卷五十八。</li>
</ol>
</div>
<div id="吴淑姬" class="section level2">
<h2>
<span class="header-section-number">44.52</span> 吴淑姬<a class="anchor" aria-label="anchor" href="#%E5%90%B4%E6%B7%91%E5%A7%AC"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-吴淑姬-1"></span>
湖州吴秀才女，慧而能诗词，貌美家贫，为富民子所据。或投郡诉其奸淫。王龟龄为太守，逮系司理狱。既伏罪，且受徒刑。郡僚相与诣理院观之。仍具酒，引使至席，风格倾一坐。遂命脱枷侍饮，谕之曰：「知汝能长短句，宜以一章自咏，当宛转白待制为汝解脱。不然危矣。」女即请题。时冬末雪消，春日且至，命道此景作《长相思》。捉笔立成，曰：「烟霏霏，雨霏霏。雪向梅花枝上堆，春从何处回。　醉眼开，睡眼开。疎影横斜安在哉，从教塞管催。」诸客赏叹，为之尽欢。明日，以告王公，言其寃。王淳直不疑人欺，亟使释放。其后无人肯礼娶。周介卿石之子买以为妾，名曰淑姬。《夷坚支志》庚卷十。《青泥莲花记》卷十二。</li>
</ol>
</div>
<div id="陶师儿" class="section level2">
<h2>
<span class="header-section-number">44.53</span> 陶师儿<a class="anchor" aria-label="anchor" href="#%E9%99%B6%E5%B8%88%E5%84%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-陶师儿-1"></span>
淳熙初，行都角妓陶师儿，与荡子王生狎，甚相眷恋，为恶姥所间，不尽绸缪。一日，王生拉师儿游西湖，唯一婢一仆随之。寻常游湖者，逼暮即归，是日王生与师儿有密誓，特故盘桓，比夜达岸，则城门锁，不可入矣。王生谓仆曰：「月色甚佳，清泛不可。」再市酒殽，复游湖中，迤逦更阑，举舟倦寝，舟泊浄慈寺藕花深处。王生、师儿相抱，投入水中，舟人惊救不及而死。都人作「长桥月，短桥月」以歌之，其所乘舟，竟为弃物，经年无敢登者。居无何，值禁烟节序，士女阗沓，舟发如蚁。有妙年者，外方人也，登丰乐楼，目击画舫纷纭，起夷犹之兴，欲买舟一游。会日已停午，虽莲舫渔艇，亦无泊岸者，止前弃舟在焉。人有以王、陶事告者，士人笑曰：「大佳大佳，政欲得此。」即具杯馔入舟，遍游西湖，尽欢而归。自是人皆喜谈，争求售之，殆无虚日，其价反倍于他舟。《西湖游览志余》卷十六。</li>
</ol>
</div>
<div id="王-羽" class="section level2">
<h2>
<span class="header-section-number">44.54</span> 王　羽<a class="anchor" aria-label="anchor" href="#%E7%8E%8B-%E7%BE%BD"><i class="fas fa-link"></i></a>
</h2>
<ol style="list-style-type: decimal">
<li>
<span id="宋轶三十四-王羽-1"></span>
王羽，宋乾道二年病革，夜半登楼，焚香叩天，祈母病愈，以利刀取脑调羹进食，继有神人以火炬烛之，母病随起，寿年至九十。《湖海新闻夷坚续志》前集卷一。</li>
</ol>
</div>
</div>
  <div class="chapter-nav">
<div class="prev"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></div>
<div class="next"><a href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B"><span class="header-section-number">44</span> 宋人轶事汇编卷三十四</a></li>
<li><a class="nav-link" href="#%E6%9C%B1-%E7%86%B9"><span class="header-section-number">44.1</span> 朱　熹</a></li>
<li><a class="nav-link" href="#%E6%9C%B1-%E6%9D%BE"><span class="header-section-number">44.2</span> 朱　松</a></li>
<li><a class="nav-link" href="#%E6%9C%B1-%E6%B5%9A"><span class="header-section-number">44.3</span> 朱　浚</a></li>
<li><a class="nav-link" href="#%E5%BC%A0-%E6%A0%BB"><span class="header-section-number">44.4</span> 张　栻</a></li>
<li><a class="nav-link" href="#%E5%90%95%E7%A5%96%E8%B0%A6"><span class="header-section-number">44.5</span> 吕祖谦</a></li>
<li><a class="nav-link" href="#%E5%90%95%E5%BB%B6%E5%B9%B4"><span class="header-section-number">44.6</span> 吕延年</a></li>
<li><a class="nav-link" href="#%E9%99%86%E4%B9%9D%E9%9F%B6"><span class="header-section-number">44.7</span> 陆九韶</a></li>
<li><a class="nav-link" href="#%E9%99%86%E4%B9%9D%E6%B8%8A"><span class="header-section-number">44.8</span> 陆九渊</a></li>
<li><a class="nav-link" href="#%E8%A2%81-%E7%87%AE"><span class="header-section-number">44.9</span> 袁　燮</a></li>
<li><a class="nav-link" href="#%E6%9D%A8-%E7%AE%80"><span class="header-section-number">44.10</span> 杨　简</a></li>
<li><a class="nav-link" href="#%E8%94%A1%E5%85%83%E5%AE%9A"><span class="header-section-number">44.11</span> 蔡元定</a></li>
<li><a class="nav-link" href="#%E6%9D%8E-%E7%87%94"><span class="header-section-number">44.12</span> 李　燔</a></li>
<li><a class="nav-link" href="#%E6%9C%B1-%E9%9C%87"><span class="header-section-number">44.13</span> 朱　震</a></li>
<li><a class="nav-link" href="#%E5%BB%96%E5%BE%B7%E6%98%8E"><span class="header-section-number">44.14</span> 廖德明</a></li>
<li><a class="nav-link" href="#%E5%88%98%E6%B8%85%E4%B9%8B"><span class="header-section-number">44.15</span> 刘清之</a></li>
<li><a class="nav-link" href="#%E5%88%98%E5%85%89%E7%A5%96"><span class="header-section-number">44.16</span> 刘光祖</a></li>
<li><a class="nav-link" href="#%E5%BE%90-%E9%80%B8"><span class="header-section-number">44.17</span> 徐　逸</a></li>
<li><a class="nav-link" href="#%E7%9F%B3%E6%96%97%E6%96%87"><span class="header-section-number">44.18</span> 石斗文</a></li>
<li><a class="nav-link" href="#%E7%9F%B3%E5%AE%97%E6%98%AD"><span class="header-section-number">44.19</span> 石宗昭</a></li>
<li><a class="nav-link" href="#%E9%99%88%E5%AD%94%E7%A1%95"><span class="header-section-number">44.20</span> 陈孔硕</a></li>
<li><a class="nav-link" href="#%E6%9D%8E-%E7%84%98"><span class="header-section-number">44.21</span> 李　焘</a></li>
<li><a class="nav-link" href="#%E7%A8%8B%E5%A4%A7%E6%98%8C"><span class="header-section-number">44.22</span> 程大昌</a></li>
<li><a class="nav-link" href="#%E7%A8%8B-%E8%A6%83"><span class="header-section-number">44.23</span> 程　覃</a></li>
<li><a class="nav-link" href="#%E9%99%86-%E6%B7%9E"><span class="header-section-number">44.24</span> 陆　淞</a></li>
<li><a class="nav-link" href="#%E9%99%86-%E6%B8%B8"><span class="header-section-number">44.25</span> 陆　游</a></li>
<li><a class="nav-link" href="#%E9%99%86%E5%AD%90%E9%81%B9"><span class="header-section-number">44.26</span> 陆子遹</a></li>
<li><a class="nav-link" href="#%E5%B0%A4-%E8%BE%89"><span class="header-section-number">44.27</span> 尤　辉</a></li>
<li><a class="nav-link" href="#%E5%B0%A4-%E8%91%97"><span class="header-section-number">44.28</span> 尤　著</a></li>
<li><a class="nav-link" href="#%E5%B0%A4-%E8%A2%A4"><span class="header-section-number">44.29</span> 尤　袤</a></li>
<li><a class="nav-link" href="#%E8%8C%83%E6%88%90%E5%A4%A7"><span class="header-section-number">44.30</span> 范成大</a></li>
<li><a class="nav-link" href="#%E6%9D%A8%E4%B8%87%E9%87%8C"><span class="header-section-number">44.31</span> 杨万里</a></li>
<li><a class="nav-link" href="#%E6%9D%A8%E9%95%BF%E5%AD%BA"><span class="header-section-number">44.32</span> 杨长孺</a></li>
<li><a class="nav-link" href="#%E8%BE%9B%E5%BC%83%E7%96%BE"><span class="header-section-number">44.33</span> 辛弃疾</a></li>
<li><a class="nav-link" href="#%E9%99%88-%E4%BA%AE"><span class="header-section-number">44.34</span> 陈　亮</a></li>
<li><a class="nav-link" href="#%E5%88%98-%E8%BF%87"><span class="header-section-number">44.35</span> 刘　过</a></li>
<li><a class="nav-link" href="#%E5%BC%A0-%E6%8A%A1"><span class="header-section-number">44.36</span> 张　抡</a></li>
<li><a class="nav-link" href="#%E5%BD%AD-%E6%AD%A2"><span class="header-section-number">44.37</span> 彭　止</a></li>
<li><a class="nav-link" href="#%E8%83%A1%E6%97%B6%E5%8F%AF"><span class="header-section-number">44.38</span> 胡时可</a></li>
<li><a class="nav-link" href="#%E5%88%98-%E5%84%97"><span class="header-section-number">44.39</span> 刘　儗</a></li>
<li><a class="nav-link" href="#%E5%BC%A0-%E6%8A%91"><span class="header-section-number">44.40</span> 张　抑</a></li>
<li><a class="nav-link" href="#%E4%BF%9E%E5%9B%BD%E5%AE%9D"><span class="header-section-number">44.41</span> 俞国宝</a></li>
<li><a class="nav-link" href="#%E6%9D%8E%E7%8C%AE%E5%8F%AF"><span class="header-section-number">44.42</span> 李献可</a></li>
<li><a class="nav-link" href="#%E4%BD%95%E8%93%91%E8%A1%A3-%E5%91%86%E9%81%93%E5%83%A7"><span class="header-section-number">44.43</span> 何蓑衣　呆道僧</a></li>
<li><a class="nav-link" href="#%E8%A2%81%E5%AE%97%E5%96%84"><span class="header-section-number">44.44</span> 袁宗善</a></li>
<li><a class="nav-link" href="#%E5%AD%99%E5%AE%88%E8%8D%A3"><span class="header-section-number">44.45</span> 孙守荣</a></li>
<li><a class="nav-link" href="#%E8%AE%B8%E7%BF%81%E7%BF%81"><span class="header-section-number">44.46</span> 许翁翁</a></li>
<li><a class="nav-link" href="#%E5%8F%B6%E9%81%93%E4%BA%BA"><span class="header-section-number">44.47</span> 叶道人</a></li>
<li><a class="nav-link" href="#%E9%87%8A%E6%B5%84%E8%BE%89"><span class="header-section-number">44.48</span> 释浄辉</a></li>
<li><a class="nav-link" href="#%E8%90%A7%E5%9B%BD%E6%A2%81"><span class="header-section-number">44.49</span> 萧国梁</a></li>
<li><a class="nav-link" href="#%E9%83%91-%E4%BE%A8"><span class="header-section-number">44.50</span> 郑　侨</a></li>
<li><a class="nav-link" href="#%E8%90%A7-%E8%BD%B8-%E5%BC%A0%E4%BB%BB%E5%9B%BD"><span class="header-section-number">44.51</span> 萧　轸　张任国</a></li>
<li><a class="nav-link" href="#%E5%90%B4%E6%B7%91%E5%A7%AC"><span class="header-section-number">44.52</span> 吴淑姬</a></li>
<li><a class="nav-link" href="#%E9%99%B6%E5%B8%88%E5%84%BF"><span class="header-section-number">44.53</span> 陶师儿</a></li>
<li><a class="nav-link" href="#%E7%8E%8B-%E7%BE%BD"><span class="header-section-number">44.54</span> 王　羽</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-30.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
