<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>66 唐人轶事汇编卷十五 | 历史上的一些人</title>
<meta name="author" content="林峰">
<meta name="description" content="66.1 房　琯  房琯少时，曾至洲渚上团沙，揑成睡嵇康，甚有标态，见者多爱之。《童子通神录》（《云仙杂记》七）。 见陆象先4。...">
<meta name="generator" content="bookdown 0.26 with bs4_book()">
<meta property="og:title" content="66 唐人轶事汇编卷十五 | 历史上的一些人">
<meta property="og:type" content="book">
<meta property="og:image" content="/images/cover_sheep_thinker.jpeg">
<meta property="og:description" content="66.1 房　琯  房琯少时，曾至洲渚上团沙，揑成睡嵇康，甚有标态，见者多爱之。《童子通神录》（《云仙杂记》七）。 见陆象先4。...">
<meta name="twitter:card" content="summary">
<meta name="twitter:title" content="66 唐人轶事汇编卷十五 | 历史上的一些人">
<meta name="twitter:description" content="66.1 房　琯  房琯少时，曾至洲渚上团沙，揑成睡嵇康，甚有标态，见者多爱之。《童子通神录》（《云仙杂记》七）。 见陆象先4。...">
<meta name="twitter:image" content="/images/cover_sheep_thinker.jpeg">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.3.1/transition.js"></script><script src="libs/bs3compat-0.3.1/tabs.js"></script><script src="libs/bs3compat-0.3.1/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="libs/accessible-code-block-0.0.1/empty-anchor.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">历史上的一些人</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html"></a></li>
<li><a class="" href="%E6%9E%97%E5%B3%B0%E8%AF%84.html"><span class="header-section-number">1</span> 林峰评</a></li>
<li><a class="" href="%E4%B8%89%E5%9B%BD%E9%AD%8F%E5%B8%9D.html"><span class="header-section-number">2</span> 三国魏帝</a></li>
<li><a class="" href="%E4%B8%89%E5%9B%BD%E9%AD%8F%E5%AE%98%E5%91%98.html"><span class="header-section-number">3</span> 三国魏官员</a></li>
<li><a class="" href="%E4%B8%9C%E6%99%8B%E5%B8%9D.html"><span class="header-section-number">4</span> 东晋帝</a></li>
<li><a class="" href="%E5%94%90%E5%AE%98%E5%91%98.html"><span class="header-section-number">5</span> 唐官员</a></li>
<li><a class="" href="%E5%AE%8B%E5%B9%B4%E5%8F%B7.html"><span class="header-section-number">6</span> 宋年号</a></li>
<li><a class="" href="%E5%AE%8B%E7%9A%87%E5%B8%9D.html"><span class="header-section-number">7</span> 宋皇帝</a></li>
<li><a class="" href="%E5%AE%8B%E5%AE%98%E5%91%98.html"><span class="header-section-number">8</span> 宋官员</a></li>
<li><a class="" href="%E5%AE%8B%E5%A5%B3%E6%80%A7.html"><span class="header-section-number">9</span> 宋女性</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">10</span> 宋人轶事汇编卷零</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80-3.html"><span class="header-section-number">11</span> 宋人轶事汇编卷一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C-4.html"><span class="header-section-number">12</span> 宋人轶事汇编卷二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">13</span> 宋人轶事汇编卷三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">14</span> 宋人轶事汇编卷四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">15</span> 宋人轶事汇编卷五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">16</span> 宋人轶事汇编卷六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">17</span> 宋人轶事汇编卷七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB.html"><span class="header-section-number">18</span> 宋人轶事汇编卷八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D-1.html"><span class="header-section-number">19</span> 宋人轶事汇编卷九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81-1.html"><span class="header-section-number">20</span> 宋人轶事汇编卷十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">21</span> 宋人轶事汇编卷十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">22</span> 宋人轶事汇编卷十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">23</span> 宋人轶事汇编卷十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">24</span> 宋人轶事汇编卷十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">25</span> 宋人轶事汇编卷十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">26</span> 宋人轶事汇编卷十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">27</span> 宋人轶事汇编卷十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">28</span> 宋人轶事汇编卷十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">29</span> 宋人轶事汇编卷十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">30</span> 宋人轶事汇编卷二十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">31</span> 宋人轶事汇编卷二十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">32</span> 宋人轶事汇编卷二十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">33</span> 宋人轶事汇编卷二十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">34</span> 宋人轶事汇编卷二十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">35</span> 宋人轶事汇编卷二十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">36</span> 宋人轶事汇编卷二十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">37</span> 宋人轶事汇编卷二十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">38</span> 宋人轶事汇编卷二十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">39</span> 宋人轶事汇编卷二十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">40</span> 宋人轶事汇编卷三十</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">41</span> 宋人轶事汇编卷三十一</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">42</span> 宋人轶事汇编卷三十二</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">43</span> 宋人轶事汇编卷三十三</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">44</span> 宋人轶事汇编卷三十四</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">45</span> 宋人轶事汇编卷三十五</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">46</span> 宋人轶事汇编卷三十六</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">47</span> 宋人轶事汇编卷三十七</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">48</span> 宋人轶事汇编卷三十八</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">49</span> 宋人轶事汇编卷三十九</a></li>
<li><a class="" href="%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">50</span> 宋人轶事汇编卷四十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E9%9B%B6.html"><span class="header-section-number">51</span> 唐人轶事汇编卷零</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%80.html"><span class="header-section-number">52</span> 唐人轶事汇编卷一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html"><span class="header-section-number">53</span> 唐人轶事汇编卷二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html"><span class="header-section-number">54</span> 唐人轶事汇编卷三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B.html"><span class="header-section-number">55</span> 唐人轶事汇编卷四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%94.html"><span class="header-section-number">56</span> 唐人轶事汇编卷五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AD.html"><span class="header-section-number">57</span> 唐人轶事汇编卷六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%83.html"><span class="header-section-number">58</span> 唐人轶事汇编卷七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%85%AB-1.html"><span class="header-section-number">59</span> 唐人轶事汇编卷八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B9%9D.html"><span class="header-section-number">60</span> 唐人轶事汇编卷九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81.html"><span class="header-section-number">61</span> 唐人轶事汇编卷十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html"><span class="header-section-number">62</span> 唐人轶事汇编卷十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%8C.html"><span class="header-section-number">63</span> 唐人轶事汇编卷十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html"><span class="header-section-number">64</span> 唐人轶事汇编卷十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></li>
<li><a class="active" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html"><span class="header-section-number">66</span> 唐人轶事汇编卷十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html"><span class="header-section-number">68</span> 唐人轶事汇编卷十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html"><span class="header-section-number">69</span> 唐人轶事汇编卷十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html"><span class="header-section-number">70</span> 唐人轶事汇编卷十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81.html"><span class="header-section-number">71</span> 唐人轶事汇编卷二十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%80.html"><span class="header-section-number">72</span> 唐人轶事汇编卷二十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%8C.html"><span class="header-section-number">73</span> 唐人轶事汇编卷二十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%89.html"><span class="header-section-number">74</span> 唐人轶事汇编卷二十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%9B%9B.html"><span class="header-section-number">75</span> 唐人轶事汇编卷二十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%BA%94.html"><span class="header-section-number">76</span> 唐人轶事汇编卷二十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AD.html"><span class="header-section-number">77</span> 唐人轶事汇编卷二十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B8%83.html"><span class="header-section-number">78</span> 唐人轶事汇编卷二十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E5%85%AB.html"><span class="header-section-number">79</span> 唐人轶事汇编卷二十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C%E5%8D%81%E4%B9%9D.html"><span class="header-section-number">80</span> 唐人轶事汇编卷二十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81.html"><span class="header-section-number">81</span> 唐人轶事汇编卷三十</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%80.html"><span class="header-section-number">82</span> 唐人轶事汇编卷三十一</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%8C.html"><span class="header-section-number">83</span> 唐人轶事汇编卷三十二</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%89.html"><span class="header-section-number">84</span> 唐人轶事汇编卷三十三</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%9B%9B.html"><span class="header-section-number">85</span> 唐人轶事汇编卷三十四</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%BA%94.html"><span class="header-section-number">86</span> 唐人轶事汇编卷三十五</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AD.html"><span class="header-section-number">87</span> 唐人轶事汇编卷三十六</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B8%83.html"><span class="header-section-number">88</span> 唐人轶事汇编卷三十七</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E5%85%AB.html"><span class="header-section-number">89</span> 唐人轶事汇编卷三十八</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89%E5%8D%81%E4%B9%9D.html"><span class="header-section-number">90</span> 唐人轶事汇编卷三十九</a></li>
<li><a class="" href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%9B%9B%E5%8D%81.html"><span class="header-section-number">91</span> 唐人轶事汇编卷四十</a></li>
<li class="book-part">附录</li>
<li><a class="" href="references.html">参考文献</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="唐人轶事汇编卷十五" class="section level1">
<h1>
<span class="header-section-number">66</span> 唐人轶事汇编卷十五<a class="anchor" aria-label="anchor" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94"><i class="fas fa-link"></i></a>
</h1>
<div id="房-琯" class="section level2">
<h2>
<span class="header-section-number">66.1</span> 房　琯<a class="anchor" aria-label="anchor" href="#%E6%88%BF-%E7%90%AF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-房琯-1"></span>
房琯少时，曾至洲渚上团沙，揑成睡嵇康，甚有标态，见者多爱之。《童子通神录》（《云仙杂记》七）。</p></li>
<li><p><span id="唐轶十五-房琯-2"></span>
见陆象先<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E9%99%86%E8%B1%A1%E5%85%88-4">4</a>。</p></li>
<li><p><span id="唐轶十五-房琯-3"></span>
开元中房琯之宰卢氏也，邢真人和璞自泰山来，房琯虚心礼敬，因与携手闲步，不觉行数十里。至夏谷村，遇一废佛堂，松竹森映。和璞坐松下以杖扣地令侍者掘深数尺，得一缾，缾中皆是娄师德与永公书。和璞笑谓曰：「省此乎？」房遂洒然方记其为僧时。永公即房之前身也。和璞谓房曰：「君殁之时，必因食鱼脍。既殁之后，当以梓木为棺，然不得殁于君之私第，不处公馆，不处玄坛佛寺，不处亲友之家。」其后谴于阆州，寄居州之紫极宫。卧疾数日，使君忽具鲙邀房于郡斋，房亦欣然命驾。食竟而归，暴卒。州主命攒椟于宫中，棺得梓木为之。《明皇杂录》上。又《广记》一四八引。《冷斋夜话》八。</p></li>
<li><p><span id="唐轶十五-房琯-4"></span>
见崔涣<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E5%B4%94%E6%B6%A3-1">1</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E5%B4%94%E6%B6%A3-2">2</a>。</p></li>
<li><p><span id="唐轶十五-房琯-5"></span>
杭州房琯为盐官令，于县内凿池构亭，曰「房公亭」，后废。　案《唐书·房琯传》：琯，河南人，亦未为盐官令。此疑有误。《唐语林》五。</p></li>
<li><p><span id="唐轶十五-房琯-6"></span>
见第五琦<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E7%AC%AC%E4%BA%94%E7%90%A6-1">1</a>。</p></li>
<li><p><span id="唐轶十五-房琯-7"></span>
司空图《房太尉汉中》诗云：「物望倾心久，凶渠破胆频。」注谓「禄山初见分镇诏书，拊膺叹曰：吾不得天下矣。非琯无能画此计者。」盖以乘舆虽播迁，而诸子各分统天下兵柄，则人心固所系矣，未可以强弱争也。今《唐史》乃不载此语。图博学多闻，尝位朝廷，且修史，其言必有自来。夫身以此废，而功之在时乃若是，于其人之利害，岂不重哉！惜乎，史臣不能为一白之也。《蔡宽夫诗话》（《苕溪渔隐丛话》前集一四。）</p></li>
<li><p><span id="唐轶十五-房琯-8"></span>
苏州洞庭，杭州兴德寺，房太尉琯云：「不游兴德、洞庭，未见佳处。」寿安县有喷玉泉石溪，皆山水之胜绝者也。贞元中，琯以宾客辞为县令，乃刬翳荟，开径隧，人闻而异焉。太和初，博陵崔蒙为主簿，标准于道周，人方造而游焉。《传记》（《广记》二〇一）。《大唐传载》。</p></li>
<li><p><span id="唐轶十五-房琯-9"></span>
蜀之蚊蚋惟汉州为最著，濒水处蛙声亦为多。唐相房公琯作西湖，无蚊蚋及蛙声。《周礼》：「蝈氏掌去黾，焚牡鞠，以灰洒之则死；以其烟被之，则凡水虫无声。」殆用此术。然不载蚊蚋之禁如何，而同历数百年，其术不衰。予熙宁乙卯宿西湖，虽无蛙声，然有蚊蚋。或云近始有，或云误传。《东斋记事》四。</p></li>
<li><p><span id="唐轶十五-房琯-10"></span>
见宋昌藻<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%AE%8B%E6%98%8C%E8%97%BB-1">1</a>。</p></li>
<li><p><span id="唐轶十五-房琯-11"></span>
见韦陟<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%89.html#%E5%94%90%E8%BD%B6%E5%8D%81%E4%B8%89-%E9%9F%A6%E9%99%9F-3">3</a>。</p></li>
<li><p><span id="唐轶十五-房琯-12"></span>
房次律弟子金图十二岁时，次律征问葛洪仙箓中事，以水玉一云玄珠数珠手节之，凡两徧，近二百事，琅琅诵之不止。次律赏以转枝梨。《童子通神集》（《云仙杂记》一）。</p></li>
</ol>
</div>
<div id="崔-圆" class="section level2">
<h2>
<span class="header-section-number">66.2</span> 崔　圆<a class="anchor" aria-label="anchor" href="#%E5%B4%94-%E5%9C%86"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-崔圆-1"></span>
崔相国圆，少贫贱落拓，家于江淮间。表丈人李彦允为刑部尚书，崔公自南方至京候谒，将求小职。李公处于学院，与子弟肄业，然待之蔑如也。一夜，李公梦身被桎梏，其辈三二百人，为兵仗所拥，入大府署，至厅所，皆以姓名唱入。见一紫衣人据案，彦允视之，乃崔公也，遂于阶下哀叫请命。紫衣笑曰：「且收禁。」惊觉甚骇异，语于夫人。夫人曰：「宜厚待之，安知无应乎？」自此优礼日加，置于别院，会食中堂。数月，崔公请出，将求职于江南，李公及夫人因具盛馔，儿女悉坐。食罢，崔公拜谢曰：「恩慈如此，不知何以报効。某每度过分，未测其故，愿丈人示之。」李公笑而不为答，夫人曰：「亲表姪与子无异，但虑不足，亦何有恩慈之事。」李公起，夫人因谓曰：「贤丈人昨有异梦，郎君必贵。他日丈人迍难，事在郎君，能特达免之乎？」崔公曰：「安有是也！」李公至，复重言之，崔公踧踖而已，不复致词。李公云：「江淮路远，非求进之所。某素熟杨司空，以奉托。」时国忠以宰相领西川节度，崔既谒见，甚为杨所礼，乃奏崔公为节度巡官，知留后事。发日，李公厚以金帛赠送。至西川，未一岁，遇安禄山反乱，玄宗播迁，遂为节度使，旬日拜相。时京城初尅复，胁从伪官陈希烈等并为诛夷，彦允在数中。既议罪，崔公为中书令，详决之，果尽以兵仗围入，具姓名唱过，判云准法。至李公，乃呼曰：「相公记昔年之梦否？」崔公颔之，遂判收禁。既罢，具表其事，因请以官赎彦允之罪。肃宗许之，特诏免死，流岭外。《逸史》（《广记》一四八）。</p></li>
<li><p><span id="唐轶十五-崔圆-2"></span>
崔圆微时，欲举进士，于魏县见市令李含章，云：「君合武出身，官更不停，直至宰相。」开元二十三年，应将帅举科，又于河南府充乡贡进士。其日正于福唐观试，遇敕下，便于试场中唤将，拜执戟参谋河西军事。应制时，与越州剡县尉窦公衡同场并坐，亲见其事。后官更不停，不逾二十年，拜中书令、赵国公，实食封五百户。又圆微尝作司勋员外，释服往见会昌寺克慎师，师笑云：「人皆自台入省，公乃自省入台，从此常合在鎗槊中行，后当大贵。」无何，为刑部员外兼侍御史，充剑南节度留后。入剑门后，每行常有兵戈，未逾一年，便致勋业。崔初入蜀，常于亲知自说如此。《定命录》（《广记》二二二）。</p></li>
<li><p><span id="唐轶十五-崔圆-3"></span>
安禄山之陷两京，王维、郑虔、张通皆处于贼庭，洎尅复，俱囚于杨国忠旧宅。崔相国圆因召于私第令画，各画数壁。当时皆以圆勋贵莫二，望其救解，故运思精深，颇极能事，故皆获宽典。至于贬降，必获善地。《明皇杂录》下。又《广记》二一二引。《图画见闻志》五。</p></li>
<li><p><span id="唐轶十五-崔圆-4"></span>
崔赵公尝问径山曰：「弟子出家得否？」答曰：「出家是大丈夫事，非将相所为也。」《国史补》上。《唐语林》四。</p></li>
</ol>
</div>
<div id="裴-冕" class="section level2">
<h2>
<span class="header-section-number">66.3</span> 裴　冕<a class="anchor" aria-label="anchor" href="#%E8%A3%B4-%E5%86%95"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-裴冕-1"></span>
见张守珪<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%80.html#%E5%94%90%E8%BD%B6%E5%8D%81%E4%B8%80-%E5%BC%A0%E5%AE%88%E7%8F%AA-2">2</a>。</p></li>
<li><p><span id="唐轶十五-裴冕-2"></span>
裴冕为王𫟹判官，𫟹得罪伏法，李林甫操窃权柄，咸惧之，𫟹宾佐数人，不敢窥𫟹门。冕独收𫟹尸，亲自护丧，瘗于近郊。《谭宾录》（《广记》一六七）。</p></li>
<li><p><span id="唐轶十五-裴冕-3"></span>
李辅国扈从肃宗，栖止帷幄，宣传诏命，自灵武列行军司马，中外枢要，一以委之。及克京城后，于银台门决事，凡追捕，先行后闻，权倾朝野，道路侧目。又求宰相，肃宗谓之曰：「卿勋业则可，公卿大臣不欲，如之何？」又讽裴冕等速表荐己。肃宗患之，乃谓萧华曰：「辅国求为宰相，若公卿表来，不得不与。卿与裴冕早为之所。」华出问冕，冕曰：「初无此事，臂可截也，而表不为也。」复命奏之，上大悦。《大唐新语》三。　案：裴冕，原误作「裴晃」。此据《旧唐书·萧华传》改。</p></li>
<li><p><span id="唐轶十五-裴冕-4"></span>
李齐物天宝初为陕州刺史，开砥柱之险，石中铁犁铧有「平陆」字，因改河北县为平陆县。齐物性褊急，怒陕县尉裴冕于州城大路，冠冕之士鄙之。后冕为宰相，除齐物太子宾客，时人嘉冕不报私怨。《谭宾录》（《广记》一七六）。</p></li>
<li><p><span id="唐轶十五-裴冕-5"></span>
裴冕代杜鸿渐秉政，小吏以俸钱文簿白之，冕顾子弟，喜见于色。其嗜财若此。冕性本侈靡，好尚车服，名马数百金者十匹。每会客，滋味品数多有不知名者。《朝野佥载》（《广记》二三七。明钞本作出《卢氏杂记》）。《玉泉子》。《续世说》九。</p></li>
<li><p><span id="唐轶十五-裴冕-6"></span>
永泰初，乃诏左仆射裴冕等一十三人同于集贤院待制，特给飧钱，缮修廨宇，以优其礼。自后迁者非一。隋制桐木巾子，盖取便于事。武德初，使用丝麻为之，头初上平小。至则天时内宴，赐群臣高头巾子，号为武家样。后裴冕自创巾子，尤奇妙，长安谓之仆射样。《南部新书》丙。参见裴遵庆<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E8%A3%B4%E9%81%B5%E5%BA%86-2">2</a>。</p></li>
</ol>
</div>
<div id="崔-涣" class="section level2">
<h2>
<span class="header-section-number">66.4</span> 崔　涣<a class="anchor" aria-label="anchor" href="#%E5%B4%94-%E6%B6%A3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-崔涣-1"></span>
开元末，杭州有孙生者，善相人。因至睦州，郡守令遍相僚吏。时房琯为司户，崔涣自万年县尉贬桐庐县丞，生曰：「二君位皆至台辅，然房神器大宝，合在掌握中。崔后合为杭州刺史，某虽不见，亦合蒙其恩惠。」既而房以宰辅赍册书，自蜀往灵武授肃宗。崔后果为杭州刺史，下车访孙生，即已亡旬日矣。署伊子为牙将，以粟帛赈恤其家。《明皇杂录》上。又《广记》一四八引。《广记》二二二又引作《广德神异录》。</p></li>
<li><p><span id="唐轶十五-崔涣-2"></span>
仆射房琯、相国崔涣并曾贬任睦歙州官。时有婺州人陈昭，见之云：「后二公并为宰相，然崔公为一大使，来江南。」及至德初，上皇入蜀，房、崔二公，同时拜相。崔后为选补使，巡按江东，至苏杭间。崔公自说。《定命录》（《广记》二二二）。</p></li>
</ol>
</div>
<div id="张-镐" class="section level2">
<h2>
<span class="header-section-number">66.5</span> 张　镐<a class="anchor" aria-label="anchor" href="#%E5%BC%A0-%E9%95%90"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-张镐-1"></span>
张镐少有大志，游京师，未始知名。嗜酒跌宕，人有邀之，策杖而往，大醉即归，言不及世务。杨国忠荐为右拾遗，不二年，由谏议大夫擢中书侍郎平章事。杜少陵云：「张公一生江海客，身长九尺须眉苍。召起遄遇风云会，扶颠始知筹策良。」正谓镐。《诗话总龟》前集一七。</p></li>
<li><p><span id="唐轶十五-张镐-2"></span>
老杜云：「张公一生江海客，身长九尺须眉苍。」谓张镐也。萧嵩荐之，云：「用之为帝王师，不用则穷谷一叟尔。」《百斛明珠》（《诗话总龟》前集七）。</p></li>
<li><p><span id="唐轶十五-张镐-3"></span>
起家二年为丞相：张镐。按独孤及撰张镐神道碑云：一命左拾遗，二命右补阙，三命侍御史，四命谏议大夫，五命中书侍郎平章事。起家二年秉国钧，自古未有。《卓异记》。</p></li>
<li><p><span id="唐轶十五-张镐-4"></span>
中书侍郎张镐为河南节度，镇陈留。后兼统江、淮诸道，将图进取，中官络绎。镐起自布素，一二年而登宰相，正身特立，不肯苟媚，阉宦去来，以常礼接之。由是大为群阉所嫉，称其无经略才。征入，改为荆府长史。未几，又除洪府长史，江西观察使。《封氏闻见记》九。《唐语林》三。</p></li>
<li><p><span id="唐轶十五-张镐-5"></span>
洪州城自马瑗置立后，不复修革，相传云，修者必死。永泰中，都督张镐修之不疑。忽城西北陬遇一大坎，坎中见二蛇，一白一黑，头类牛，形如巨瓮，长六十余尺，蜿蟺在坑中，其余小蛇不可胜数。遽以白镐，镐命逐之出。乃以竹篾缚其头，牵之。蛇初不开目，随牵而出。小蛇甚多，军人或有伤其小者十余头，然犹大如饮椀。二蛇相随入徐孺亭下放生池中，池水深数丈，其龟皆走出上岸，为人所获，鱼亦鼓鳃出水，须臾皆死。后七日，镐薨，判官郑从、南昌令马皎二子相继而卒。《广异记》（《广记》四五七）。</p></li>
</ol>
</div>
<div id="苗晋卿" class="section level2">
<h2>
<span class="header-section-number">66.6</span> 苗晋卿<a class="anchor" aria-label="anchor" href="#%E8%8B%97%E6%99%8B%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-苗晋卿-1"></span>
苗帝师困于名场。一年，似得，复落第。春景暄妍，策蹇驴出都门，贳酒一壶，藉草而坐，醺醉而寐。久之，既觉，有老父坐其旁，因揖叙，以余杯饮老父。媿谢曰：「郎君萦悒耻，宁要知前事耶？」苗曰：「某应举已久，有一第分乎？」曰：「大有事。但更问。」苗曰：「某困于穷变，一郡宁可及乎？」曰：「更向上。」曰：「廉察乎？」曰：「更向上。」苗公乘酒猛问曰：「将相乎？」曰：「更向上。」苗公怒，全不信，因肆言曰：「将相向上，作天子乎？」老父曰：「天子真者即不得，假者即得。」苗都以为怪诞，揖之而去。后果为将相。及德宗升遐，摄冢宰三日。《幽闲鼓吹》。又《广记》八四引。《唐语林》六。</p></li>
<li><p><span id="唐轶十五-苗晋卿-2"></span>
见张倚<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%BC%A0%E5%80%9A-1">1</a>。</p></li>
<li><p><span id="唐轶十五-苗晋卿-3"></span>
苗晋卿采访河东，归乡拜扫。郡将宴苗，使属县令行酒，酒至，苗必起身受杯，立饮卒爵。又市老献酒，苗降西阶拜之而后饮。时人称之。时自天官侍郎、河东采访使归潞州壶关县。《说苑》（《广卓异记》一二）。</p></li>
<li><p><span id="唐轶十五-苗晋卿-4"></span>
苗晋卿为东都留守，有士健屡犯科禁，罪当杖罚。谓之曰：「留守鞭武人甚易，舍之甚难。舍，人之所易。」遂舍之。武人自励，卒成善士。《南部新书》庚。</p></li>
<li><p><span id="唐轶十五-苗晋卿-5"></span>
见张通儒<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%BC%A0%E9%80%9A%E5%84%92-1">1</a>。</p></li>
<li><p><span id="唐轶十五-苗晋卿-6"></span>
今延英殿，灵芝殿也，谓之小延英。苗韩公居相位，以足疾，步骤微蹇，上每于此待之。宰相对于小延英，自此始也。《尚书故实》。《南部新书》乙。</p></li>
</ol>
</div>
<div id="吕-諲" class="section level2">
<h2>
<span class="header-section-number">66.7</span> 吕　諲<a class="anchor" aria-label="anchor" href="#%E5%90%95-%E8%AB%B2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-吕諲-1"></span>
《礼记·祭法》累代祭名，不闻有戟神，是知无拜祭之礼也。近代受节，置于一室，朔望必祭之，非也。凡戟：天子二十四，诸侯十。今之藩镇，即古之诸侯也。在其地，则施于衙门；虽罢守藩阃，有爵位崇高，亦许列于私第。上元元年，宰相吕諲立戟。有司载戟及门，諲方惨服，乃更吉服，迎而拜之，颇为有识者所嗤。则知辱君命拜赐可也。拜戟祭节，大乖于礼。《刊误》下。《唐语林》五。</li>
</ol>
</div>
<div id="裴遵庆" class="section level2">
<h2>
<span class="header-section-number">66.8</span> 裴遵庆<a class="anchor" aria-label="anchor" href="#%E8%A3%B4%E9%81%B5%E5%BA%86"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-裴遵庆-1"></span>
裴仆射遵庆罢相知选，朝廷优其年德，令就宅注官，自宣平坊牓引仕子以及东市西街，时人以为盛事。《国史补》下。又《广记》一八六引。　案：《广卓异记》一八引《唐书》误作裴光庭事。</p></li>
<li><p><span id="唐轶十五-裴遵庆-2"></span>
裴仆射遵庆二十入仕，裹折上巾子，未尝随俗样。凡代之移易者五六，而公年九十所裹者，犹幼小时样。今巾子有「仆射样」。《大唐传载》。《唐语林》四。参见裴冕<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E8%A3%B4%E5%86%95-6">6</a>。</p></li>
</ol>
</div>
<div id="李-揆" class="section level2">
<h2>
<span class="header-section-number">66.9</span> 李　揆<a class="anchor" aria-label="anchor" href="#%E6%9D%8E-%E6%8F%86"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-李揆-1"></span>
李相国揆以进士调集在京师，闻宣平坊王生善易筮，往问之。王生每以五百文决一局，而来者云集，自辰及酉，不次而有空反者。揆时持一缣晨往，生为之开卦曰：「君非文章之选乎？当得河南道一尉。」揆负才华，不宜为此，色悒忿而去。王生曰：「君无怏怏。自此数月，当为左拾遗。前事固不可涯也。」揆怒未解。生曰：「若果然，幸一枉驾。」揆以书判不中第，补汴州陈留尉，始以王生之言有征，复诣之。生于几下取一缄书，可十数纸，以授之曰：「君除拾遗，可发此缄。不尔当大咎。」揆藏之。既至陈留，时采访使倪若水以揆才华族望，留假府职。会郡有事须上请，择与中朝通者，无如揆，乃请行。开元中，郡府上书姓李者，皆先谒宗正。时李璆为宗长。适遇上尊号，揆既谒璆，璆素闻其才，请为表三通，以次上之。上召璆曰：「百官上表，无如卿者。朕甚嘉之。」谬顿首谢曰：「此非臣所为，是臣从子陈留尉揆所为。」乃下诏召揆。时揆寓宿于怀远坊卢氏姑之舍，子弟闻召，且未敢出，及知上意欲以推择，遂出。既见，乃宣命宰臣试文词。时陈黄门为题目三篇，其一曰《紫丝盛露囊赋》，二曰《答吐蕃书》，三曰《代南越献白孔雀表》。揆自午及酉而成。既封，请曰：「前二首无所遗限，后一首或有所疑，愿得详之。」乃许拆其缄。涂八字，旁注两句。既进，翌日授左拾遗。旬余，乃发王生之缄视之，三篇皆在其中，而涂注者亦如之。遽命驾往宣平坊访王生，则竟不复见矣。《前定录》（《广记》一五〇、张本《说郛》一〇〇、陶本《说郛》七二）。《唐语林》六。</p></li>
<li><p><span id="唐轶十五-李揆-2"></span>
唐代宗将临轩送上计郡守，百僚外办。御辇俯及殿之横门，帝忽驻辇，召北省官谓曰：「我常记先朝每饯计吏，皆有德音，以申诫励。今独无有，可乎？」宰相匆遽不暇奏对。帝曰：「且罢朝撰词，以俟异日。」中书舍人李揆越班伏奏曰：「陛下送计吏，敕下已久，远近咸知。今忽临朝改移，或恐四方乍闻，妄生疑惑。今止须制词，臣请立操翰，伏乞陛下稍驻銮辂。」帝俞之，遂命纸笔，即令御前起草，随遣书工写录，顷刻而毕。及宣诏，每遇要处，帝必目揆于班。中外日俟揆之新命。时方盛暑，揆夜寝于堂之前轩，而空其中堂，为昼日避暑之所。于一夜，忽有巨狐鸣噪于庭，仍人立跳跃，目光迸射，久之，逾垣而去。揆甚恶之。是夜未艾，忽闻中堂动荡喧豗，若有异物。即令执烛开门以视，人辈惊骇返走，皆曰：「有物甚异。」揆即就窥，乃有虾蟇大如三斗釜，两目朱殷，蹲踞嚼沫。揆不令损害。堦前素有渍瓜果大铜盆，可受一斛，遂令家人覆其盆而合之，因扃其门，亦无他变。将晓，揆入朝，其日拜相。及归，亲族列贺。因话诸怪，即遣启户揭盆视之，已失其物矣。《异苑》（《广记》一三七）。　案：代宗，应为肃宗。</p></li>
<li><p><span id="唐轶十五-李揆-3"></span>
唐丞相李揆，乾元初为中书舍人。尝一日退朝归，见一白狐在庭中捣练石上，命侍僮逐之，已亡见矣。时有客于揆门者，因话其事，客曰：「此祥符也，某敢贺。」至明日，果选礼部侍郎。《宣室志》一〇。又《广记》四五一引。</p></li>
<li><p><span id="唐轶十五-李揆-4"></span>
李揆于乾元中为礼部侍郎。尝一日昼坐于堂之前轩，忽闻堂中有声极震，若墙圮。揆惊，入视之，见一虾蟇俯于地，高数尺，魅然殊状。揆且惊且异，莫穷其来。即命家童以巨缶盖焉。客曰：「夫虾蟇者，月中之物，亦天使也。今天使来公堂，岂非上帝以荣命付公乎？」黎明，启视之，已亡见矣。后数日，果拜中书侍郎平章事。《宣室志》一。又《广记》四七四引。《酉阳杂俎》前集四。《广卓异记》七。《南部新书》己。</p></li>
<li><p><span id="唐轶十五-李揆-5"></span>
李揆秉政，苗侍中荐元载，揆不纳。谓晋卿曰：「龙章凤姿之士，不可见麞头鼠目之人。乃求官耶！」及载入相，除揆秘书监，江淮养疾，凡十余年。《南部新书》乙。</p></li>
<li><p><span id="唐轶十五-李揆-6"></span>
卢新州为相，令李揆入蕃，揆对德宗曰：「臣不惮远使，恐死于道路，不达君命。」上恻然，欲免之，谓卢相曰：「李揆莫老无？」杞曰：「和戎之使，且须谙练朝廷事，非揆不可。且使揆去，向后差使小于揆年者，不敢辞远使矣。」揆既至蕃，蕃长曰：「闻唐家有一第一人李揆，公是否？」揆曰：「非也。他那个李揆争肯到此？」恐其拘留，以此谩之也。揆门户第一，文学第一，官职第一。致仕归东都，大司徒杜公罢淮海，入洛，见之，言及「头头第一」之说，揆曰：「若道门户，门户有所自，承余裕也；官职，遭遇尔。今形骸凋悴，看即下世，一切为空，何第一之有？」《刘宾客嘉话录》。又《广记》四九六引。《唐语林》四。</p></li>
</ol>
</div>
<div id="第五琦" class="section level2">
<h2>
<span class="header-section-number">66.10</span> 第五琦<a class="anchor" aria-label="anchor" href="#%E7%AC%AC%E4%BA%94%E7%90%A6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-第五琦-1"></span>
肃宗初即位，在彭原，第五琦以言事得召见，请于江淮分置租庸使，市轻货以济军须。肃宗纳之，拜监察御史。房琯谏曰：「往者杨国忠厚敛以怒天下，今已乱矣。陛下即位以来，人未见德。琦，聚敛臣也，今复宠之，是除一国忠用一国忠也，将何以示远方，收人心乎？」肃宗曰：「今天下方急，六军之命若倒悬然，无轻货则人散矣。卿恶琦可也，何所取财？」琯不能对，卒用琦策。骤迁御史中丞，改铸乾元钱，一以当十。又迁户部侍郎、平章事，兼知度支租庸使，俄被放黜。代宗即位，复判度支盐铁事。永泰初，奏准天下盐斗收一百文，迄今行之。《大唐新语》一〇。《唐会要》八四。</li>
</ol>
</div>
<div id="李-泌" class="section level2">
<h2>
<span class="header-section-number">66.11</span> 李　泌<a class="anchor" aria-label="anchor" href="#%E6%9D%8E-%E6%B3%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-李泌-1"></span>
李泌字长源，赵郡中山人也。六代祖弼，唐太师。父承休，唐吴房令。休娶汝南周氏。……泌生而发至于眉。先是周每产，必累日困惫，唯娩泌独无恙，由是小字为顺。泌幼而聪敏，书一览必能诵，六七岁学属文。开元十六年，玄宗御楼大酺，夜于楼下置高座，召三教讲论。泌姑子员俶，年九岁，潜求姑备儒服，夜升高座，词辨锋起，谭者皆屈。玄宗奇之，召入楼中，问姓名，乃曰：「半千之孙，宜其若是。」因问：「外更有奇童如儿者乎？」对曰：「舅子顺，年七岁，能赋敏捷。」问其宅居所在，命中人潜伺于门，抱之以入，戒勿令其家知。玄宗方与张说观棋，中人抱泌至。俶与刘晏，偕在帝侧。及玄宗见泌，谓说曰：「后来者与前儿绝殊，仪状真国器也。」说曰：「诚然。」遂命说试为诗，即令咏方圆动静。泌曰：「愿闻其状。」说应曰：「方如棋局，圆如棋子，动如棋生，静如棋死。」说以其幼，仍教之曰：「但可以意虚作，不得更实道棋字。」泌曰：「随意即甚易耳。」玄宗笑曰：「精神全大于身。」泌乃言曰：「方如行义，圆如用智，动如逞才，静如遂意。」说因贺曰：「圣代嘉瑞也。」玄宗大悦，抱于怀，抚其头，命果饵啗之。遂送忠王院，两月方归，仍赐衣物及彩数十，且谕其家曰：「年小，恐于儿有损，未能与官，当善视之，乃国器也。」由是张说邀至其宅，令其子均、垍相与若师友，情义甚狎。张九龄、贺知章、张庭珪、韦虚心，一见皆倾心爱重。贺知章尝曰：「此穉子目如秋水，必当拜卿相。」张说曰：「昨者上欲官之，某言未可，盖惜之，待其成器耳。」《邺侯外传》（《广记》三八）。《续世说》四。</p></li>
<li><p><span id="唐轶十五-李泌-2"></span>
当其为儿童时，身轻，能于屏风上立，薰笼上行。道者云：年十五必白日升天。父母保惜，亲族怜爱，闻之，皆若有甚厄也。一旦空中有异香之气及音乐之声，李公之血属必迎骂之。至其年八月十五日，笙歌在室，时有彩云挂于庭树，李公之亲爱乃多捣蒜虀，至数斛，伺其异音奇香至，潜令人登屋，以巨杓飏浓蒜泼之，香乐遂散，自此更不复至。后二年，赋《长歌行》曰：「天覆吾，地载吾，天地生吾有意无？不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，平生志气是良图。请君看取百年事，业就扁舟泛五湖。」诗成，传写之者莫不称赏。张九龄见，独诫之曰：「早得美名，必有所折，宜自韬晦，斯尽善矣。藏器于身，古人所重。况童子耶！但当为诗以赏风景，咏古贤，勿自扬己为妙。」泌泣谢之。尔后为文，不复自言。九龄尤喜其有心，言前途不可量也。又尝以直言讽九龄，九龄感之，遂呼为小友。九龄出荆州，邀至郡经年。就于东都肄业，遂游衡山、嵩山，因遇神仙桓真人、羡门子、安期先生降之。羽车幢节，流云神光，照灼山谷。将曙乃去，仍授以长生羽化服饵之道，且戒之曰：「太上有命，以国祚中危，朝廷多难，宜以文武之道佐佑人主，功及生灵，然后可登真脱屣耳。」自是多绝粒咽气，修黄光谷神之要。及归京师，宁王延于第，玉真公主以弟呼之，特加敬异。常赋诗，必播于王公乐章。及丁父忧，绝食柴毁。服阕，复游嵩、华、终南，不顾名禄。《邺侯外传》（《广记》三八）。《邺侯家传》（《类说》二、张本《说郛》七）。《南楚新闻》（张本《说郛》七三、陶本《说郛》四六）。《五色线》下。</p></li>
<li><p><span id="唐轶十五-李泌-3"></span>
泌自丁家艰，无复名宦之冀，服气修道，周游名山。诣南岳张先生受录，德宗追谥张为玄和先生。又与明瓒禅师游，著《明心论》。明瓒，释徒谓之嬾残。泌尝读书衡岳寺，异其所为，曰：「非凡人也。」听其中宵梵唱，响彻山林，泌颇知音，能辨休戚，谓嬾残经音先凄怆而后喜悦，必谪堕之人时至将去矣。候中夜，潜往谒之。嬾残命坐，拨火出芋以馅之，谓泌曰：「慎勿多言，领取十年宰相。」泌拜而退。天宝八载，在表兄郑叔则家。已绝粒多岁，身轻，能行屏风上，引指使气，吹烛可灭。每导引，骨节皆珊然有声。时人谓之鏁子骨。……后二岁，为玄宗所召。后常有隐者八人，容服甚异，来过郑家，数自言仙法严备，事无不至。临去，叹曰：「俗缘竟未尽，可惜心与骨耳。」泌求随去。曰：「不可。姑与他为却宰相耳。」出门不复见。因作八公诗叙之。《邺侯外传》（《广记》三八）。《邺侯家传》（《类说》二）。</p></li>
<li><p><span id="唐轶十五-李泌-4"></span>
李泌幼警敏，赋诗讥杨国忠曰：「青青东门柳，岁晏必憔悴。」国忠诉于帝，帝曰：「赋柳讥卿，则赋桃者为讥朕，可乎？」《邺侯家传》（张本《说郛》七、《类说》二、《唐诗纪事》二七）。《南楚新闻》（张本《说郛》七三、陶本《说郛》四六）。</p></li>
<li><p><span id="唐轶十五-李泌-5"></span>
天宝十载，玄宗访召入内，献《明堂九鼎议》，应制作《皇唐圣祚文》。多讲道谈经。肃宗为太子，𠡠与太子诸王为布衣交。为杨国忠所忌，以其所作《感遇》诗谤议时政，搆而陷之。诏于蕲春郡安置。天宝十二载，母周亡，归家，太子诸王皆使吊祭。寻禄山陷潼关，玄宗、肃宗分道巡狩。泌尝窃赋诗，有匡复意。虢王巨为河洛节度使，使人求泌于嵩少间。会肃宗手札至，虢王备车马送至灵武。肃宗延于卧内，动静顾问，规画大计，遂复两都。泌与上寝则对榻，出则联镳。代宗时为广平王，领天下兵马元帅，诏授侍谋军国天下兵马元帅府行军长史，判行军事，仍于禁中安置。崔圆、房琯自蜀至，册肃宗为皇帝，并赐泌手诏衣马枕被等。既立大功，而幸臣李辅国害其能，将不利之，因表乞游衡岳。优诏许之，给以三品禄俸。山居累年，夜为寇所害，投之深谷中。及明，乃攀缘他径而出，为槁叶所藉，略无所损。《邺侯外传》（《广记》三八）。</p></li>
<li><p><span id="唐轶十五-李泌-6"></span>
天宝末，韦斌谪守蕲春。时李泌以处士放逐于彼，中夜同宴，屡闻鸮音，韦流涕而叹。泌曰：「此鸟之声，人以为恶，以好音听之，则无足悲矣。」请饮酒不闻鸮音者，浮以大白。坐客皆企其声，终夕不厌。《南部新书》己。</p></li>
<li><p><span id="唐轶十五-李泌-7"></span>
初，肃宗之在灵武也，常忧诸将李、郭等，皆已为三公宰相，崇重既极，虑收复后无以复为赏也。泌对曰：「前代爵以报功，官以任能，自尧舜以至三代，皆所不易。今收复后，若赏以茅土，不过二三百户一小州，岂难制乎？」肃宗曰：「甚善。」因曰：「若臣之所愿，则特与他人异。」肃宗曰：「何也？」泌曰：「臣绝粒无家，禄位与茅土，皆非所欲。为陛下帷幄运筹，收京师后，但枕天子膝睡一觉，使有司奏客星犯帝座，一动天文，足矣。」肃宗大笑。及南幸扶风，每顿，必令泌领元帅兵先发，清行宫，收管钥，奏报，然后肃宗至。至保定郡，泌稍懈，先于本院寐，肃宗来入院，不令人惊之，登床，捧泌首置于膝，良久方觉。上曰：「天子膝已枕矣。尅复之期，当在何时？可促偿之。」泌遽起谢恩。肃宗持之不许。因对曰：「是行也，以臣观之，假九庙之灵，乘一人之威，当如郡名，必保定矣。」既达扶风，旬日而西域河陇之师皆会，江淮庸调亦相继而至，肃宗大悦。《邺侯外传》（《广记》三八）。《邺侯家传》（《类说》二、张本《说郛》七）。《南楚新闻》（张本《说郛》七三、陶本《说郛》四六）。</p></li>
<li><p><span id="唐轶十五-李泌-8"></span>
上（今案：指肃宗）召光弼、子仪议征讨计，二人有迁延之言。上大怒，作色叱之，二人皆仆地，不毕词而罢。上告公曰：「二将自偏裨，一年，遇国家有难，朕又即位于此，遂至三公、将相；看已有骄色，商议征讨，欲迁延；适来叱之，皆倒。方图克复而将已骄，朕深忧之。朕今委先生戎事，府中议事，宜示以威令，使其知惧。」对曰：「陛下必欲使畏臣，二人未见广平，伏望令王亦暂至府。二人至，时寒，臣与饮酒。二人必请谒王，臣因为酒令，约不起，王至，但谈笑，共臣同慰安。酒散，乃谕其修谒于元帅。则二人见元帅以帝子之尊俯从臣酒令，可以知陛下方宠任臣，军中之令必行，他时或失律，能死生之也。」上称善。又奏曰：「伏望言于广平，知是圣意，欲李、郭之畏臣，非臣敢恃恩然也。」上曰：「广平于卿，岂有形迹！」对曰：「帝子国储，以陛下故亲臣；臣何人，敢不惧！」明日，将晓，王亦至。及李、郭至，具军容，修敬，乃坐饮。二人因言未见元帅，乃使报王。王将至，执盏为令，并不得起。及王至，先公曰：「适有令，许二相公不起。」王曰：「寡人不敢。」遽就座饮。李、郭失色。谈笑皆欢。先公云：「二人起谢。」广平曰：「先生能为二相公如此，复何忧，寡人亦尽力。今者同心成宗社大计，以副圣意。」既出，李谓郭曰：「适来饮令，非行军意，皆上旨也，欲令吾徒禀令耳。」《邺侯家传》（《通鉴考异》一五）。　案：《考异》曰：「按肃宗温仁，二公沈勇，必无面叱仆地之事。今不取。」</p></li>
<li><p><span id="唐轶十五-李泌-9"></span>
肃宗欲敕诸将，克长安日发李林甫冢，焚骨扬灰。李泌曰：「陛下方定天下，奈何雠死者？彼枯骨何知，徒示圣德之不宏尔。且方今从贼者皆陛下之雠也，若闻此举，恐阻其自新之心。」上不悦，曰：「此贼昔日百方危朕，当是时，眹不保朝夕，朕之全，天幸尔。林甫亦恶卿，但未及害卿而死尔，奈何矜之？」泌曰：「臣非不知。所以言者，上皇有天下向五十年，太平娱乐，一朝失意，远处巴蜀，南方地恶，上皇春秋高，闻陛下此敕，意必以为韦妃之故，内慙不怿，万一感愤成疾，是陛下以天下之大不能安君亲。」言未毕，上流涕被面，降阶，仰天拜曰：「朕不及此，是天使先生言之也。」遂抱泌颈，泣不已。《续世说》一。</p></li>
<li><p><span id="唐轶十五-李泌-10"></span>
先是，建宁王倓有艰难定策之功，于代宗为弟，人或谮于肃宗，云有图嗣害兄之心，遂遇害。及肃宗追悟倓无罪，泌虑复及诸王，因事言曰：「昔高宗有子八人，皇祖睿宗最幼。武后生者自为行第，故皇祖第四。长曰孝敬皇帝，监国而仁明，为武后所忌而鸩之。次曰雍王贤，为太子。中宗、睿宗常所不安，晨夕忧惧。虽父母之前，无由敢言，乃作《黄台瓜词》，令乐人歌之，欲微悟父母之意，冀天皇天后闻之。歌曰：『种瓜黄台下，瓜熟子离离。一摘使瓜好，再摘令瓜稀，三摘犹尚可，四摘抱蔓归。』然太子竟亦流废，终于黔州。建宁之事，已一摘矣，慎无再摘。」肃宗曰：「先生忠于宗社，忧朕家事，言皆为国龟镜，岂可暂离朕耶？」时玄宗有诰，只要剑南一道自奉，未议北回。泌请肃宗奉表，请归东宫，次作功臣表，述马嵬、灵武之事，请上皇还京。初，肃宗表至，玄宗徘徊未决，及功臣表至，乃大喜曰：「吾方得为天子父。」下诰定行日，且曰：「必李泌也。」肃宗召泌，且泣且喜，曰「上皇已下诰还京，皆卿力也。」《邺侯外传》（《广记》三八）。《唐会要》二。</p></li>
<li><p><span id="唐轶十五-李泌-11"></span>
又肃宗尝夜坐，召颖王等三弟，同于地炉罽毯上食。以泌多绝粒，肃宗每自为烧二梨以赐泌。时颖王恃恩固求，肃宗不与，曰：「汝饱食肉，先生绝粒，何乃争此耶？」颖王曰：「臣等试大家心，何乃偏耶？不然，三弟共乞一颗。」肃宗亦不许，别命他菓以赐之。王等又曰：「臣等以大家自烧，故乞，他菓何用？」因曰：「先生恩渥如此，臣等请联句，以为他年故事。」颖王曰：「先生年几许，颜色似童儿。」其次信王曰：「夜抱九仙骨，朝披一品衣。」其次益王曰：「不食千锺粟，唯餐两颗梨。」既而三王请成之，肃宗因曰：「天生此间气，助我化无为。」泌起谢。肃宗又不许，曰：「汝之居山也，栖遁幽林，不交人事。居内也，密谋匡救，动合玄机，社稷之镇也。」《邺侯外传》（《广记》三八）。《邺侯家传》（《类说》二）。</p></li>
<li><p><span id="唐轶十五-李泌-12"></span>
皇孙奉节王煎茶加酥椒之类，求泌作诗，泌曰：「旋沫番成碧玉池，添酥散作瑠璃眼。」奉节王即德宗也。《邺侯家传》（《类说》二）。《南楚新闻》（张本《说郛》七三）。</p></li>
<li><p><span id="唐轶十五-李泌-13"></span>
见薛胜<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E8%96%9B%E8%83%9C-1">1</a>。</p></li>
<li><p><span id="唐轶十五-李泌-14"></span>
泌与肃宗夹𬬻而卧，恳求退，曰：「今陛下以隔炉为远，此时不得请，它日香案前奏事，岂复可得乎？」《邺侯家传》（《类说》二）。</p></li>
<li><p><span id="唐轶十五-李泌-15"></span>
肃宗既还京师，泌辞去，云：「臣有五不可住：臣遇太早，陛下用臣太重，恩太深，功太高，而迹太奇。」力辞，果去。《邺侯家传》（《类说》二）。《南楚新闻》（张本《说郛》七三）。</p></li>
<li><p><span id="唐轶十五-李泌-16"></span>
泌得请于衡岳隐居，诏即所居营「端居室」。《邺侯家传》（《类说》二）。《南楚新闻》（《张本《说郛》七三）。</p></li>
<li><p><span id="唐轶十五-李泌-17"></span>
中宗时，道士叶静能加金紫。代宗朝，李泌乞游衡岳，诏给品禄，赠紫道衣。其后道士赐紫自泌始。《事始》（《类说》三五）。　案：代宗，当为「肃宗」。</p></li>
<li><p><span id="唐轶十五-李泌-18"></span>
泌每访隐选异，采怪木蟠枝，持以隐居，号曰「养和」。人至今效而为之。乃作《养和篇》，以献肃宗。《邺侯外传》（《广记》三八）。</p></li>
<li><p><span id="唐轶十五-李泌-19"></span>
到山四岁而二圣登遐。代宗践阼，命中人手诏驲骑征先公于衡岳。先是半年前，先公夜遇盗三人，为其所拉，而投之于悬涧，及日出，乃寤，下藉树叶丈余，都无所伤，缘岩攀萝而出，不敢至旧居，山中人以为仙去。及中贵将至，先公大惧，沐浴更衣以俟命，乃代宗践阼之征也。疑盗为张后及辅国所遣，亦竟不知其由。《邺侯家传》（《通鉴考异》一七）。</p></li>
<li><p><span id="唐轶十五-李泌-20"></span>
泌恩渥隆异，故元载、辅国之辈，嫉之若仇。代宗即位，累有颁锡，中使旁午于道。别号天柱峰中岳先生，赐朝天玉简。已而征入翰林。元载奏以朝散大夫检校秘书少监，为江西观察判官。载伏诛，追复京师。又为常衮所嫉，除楚州刺史，未行，改丰朗二州团练使，兼御史中丞，又改授杭州。所至称理。《邺侯外传》（《广记》三八）。</p></li>
<li><p><span id="唐轶十五-李泌-21"></span>
泌去三四载，二圣登遐，代宗践祚，乃诏追至阙，舍于蓬莱殿延喜阁。由给事以上及方镇除降，代宗必令商量，军国大事，亦皆泌参决。因语及建宁王灵武之功，请加赠太子，代宗感悼久之，云：「吾弟之功，非先生则世人不知。岂止赠太子也！」即𠡠于彭原迎丧，赠承天皇帝，葬齐陵。《邺侯外传》（《广记》三八）。</p></li>
<li><p><span id="唐轶十五-李泌-22"></span>
代宗欲相泌，元载令其党排毁百端，帝不得已，出泌为江西观察判官，曰：「后召当以银为信。」后路嗣恭代魏少游为江西观察使，载与路书云：「泌亦莫令在南，亦莫令在北。」路奏泌为虔州别驾。明年春，𠡠下，除银青光禄大夫。及见，上喜甚，曰：「别卿八年，方处置得此贼，亦几落其计。再与卿相见，何慰如之！赖春宫仁孝，发其谋，不然不得见卿矣！」对曰：「往年已具奏，大臣若陛下以为不可，即去之。需事而贼，皆由含容大过，使之恶稔至是。」上曰：「卿知三品以上皆是贼乎！且面属卿而去，乃取载意奏卿为虔州别驾，云卿意欲之，其欺朕如此！且平岭南，进瑠璃盘，面阔九寸，朕以为宝，乃破载家得一尺面者，乃其所寄，非贼而何？」《邺侯家传》（《类说》二）。《南楚新闻》（张本《说郛》七三）。《唐语林》五。</p></li>
<li><p><span id="唐轶十五-李泌-23"></span>
兴元初，征赴行在，迁左散骑常侍。寻除陕府长史，充陕虢防御使。陈许戍卒三千自京西逃归，至陕州界，泌潜师险隘，尽破之。又开三门陆运一十八里，漕米无砥柱之患，大济京师。二年六月，就拜中书侍郎平章事，加崇文馆大学士，修国史，封邺侯。时顺宗在春宫，妃萧氏母郜国公主交通于外，上疑其有他志，连坐贬黜者数人，皇储危惧。泌周旋陈奏，德宗意乃解。颇有谠正之风。五年春，德宗以二月一日为中和节，泌奏今有司上农书，献穜稑之种，王公戚里上春服，士庶乃各相问讯。泌又作中和酒，祭勾芒神，以祈年谷。至今行之。泌旷达敏辨，好大言。自出入中禁，累为权臣所挤，恒由智免。终以言论纵横，上悟圣主，以跻相位。是岁三月薨。赠太子太傅。《邺侯外传》（《广记》三八）。</p></li>
<li><p><span id="唐轶十五-李泌-24"></span>
德宗以播迁为天命，泌曰：「天子造命，不可言命。」《南楚新闻》（张本《说郛》七三、陶本《说郛》四六）。</p></li>
<li><p><span id="唐轶十五-李泌-25"></span>
德宗初议改元，泌曰：「本朝之盛，无如贞观、开元，各取一字。」乃改号贞元。《邺侯家传》（张本《说郛》七、《类说》二）。《云谷杂记》三。</p></li>
<li><p><span id="唐轶十五-李泌-26"></span>
唐贞元初，陕虢兵马使达奚抱晖杀节度使张劝，代总军务，邀求旌节。德宗遣李泌往，欲以神策军送之，泌请以单骑入，上加泌观察使。泌出潼关，鄜坊步骑三千布于关外，曰：「奉密诏送公。」泌写宣以却之，疾驱而前。抱晖不使将佐出迎，去城十五里方出谒。泌称其摄事保城壁之功，入城视事。明日，召抱晖至宅，语之曰：「吾非爱汝而不诛，恐自今有危疑之地，朝廷所命将帅，皆不能入，故丐汝余生。」抱晖遂亡命。《容斋四笔》一六。</p></li>
<li><p><span id="唐轶十五-李泌-27"></span>
泌未相时，宿内院，人窃其鞋送德宗所，帝曰：「鞋者，谐也。当为弼谐，事且谐矣。」《邺侯家传》（张本《说郛》七、《类说》二）。《南楚新闻》（张本《说郛》七三、陶本《说郛》四六）。</p></li>
<li><p><span id="唐轶十五-李泌-28"></span>
李丞相泌谓德宗曰：「肃宗师臣，岂不呼陛下为岧郎？」圣颜不悦。泌曰：「陛下天宝元年生，向外言改年之由，或以弘农得宝，此乃谬也。以陛下此年降诞，故玄宗皇帝以天降之宝，因改年号为天宝也。」圣颜然后大悦。又韦渠牟曾为道士及僧，德宗问：「卿从道门，本师复是谁？」渠牟曰：「臣师李仙师，仙师师张果老先生。肃宗皇帝师李仙师为仙帝，臣道合为陛下师，由迹微官卑，故不足为陛下师。」渠牟亦效李相泌之对也。《刘宾客嘉话录》。《唐语林》六。</p></li>
<li><p><span id="唐轶十五-李泌-29"></span>
德宗既相泌，令与同列分职，泌曰：「宰相代天理物，补衮之职，不可分也。至于给舍，乃分司押事，故舍人谓之六押。平章事，当共之，若各司其局，乃有司也，焉得谓之相？」帝从之。《邺侯家传》（《类说》二）。</p></li>
<li><p><span id="唐轶十五-李泌-30"></span>
德宗命李泌为相，以泌三朝顾遇，礼待信用不与诸宰相等。常于便殿语及玄宗朝，尤惜谬用李林甫，因再三叹息，重言曰：「中原之祸，自林甫始也。然以玄宗英特之姿，何始不察耶？」泌因奏曰：「玄宗盛年始初，已历则天、中宗多难之后，虽江充将陷戾园，贾后欲图愍、怀，于睿宗之患无以改过也。及降封临淄，旋出入阁，上下鄠杜之间，备闻人间疾苦。又以天纵英姿，志除内难，有汉宣之多异，仗萧王之赤城。故英威一震，奸凶自殪。而夙尚儒学，深达政经，薄汉高马上之言，美武帝更仆之问。自初登宝位，乐近正人。惟帝之难，力所能举。上既勤俭，政事无不施行，又得良臣，天下自化。及东封之后，上每览帝籍，有自多之言。用声色为娱，渐堂阶之峻。故古语曰：贫不学俭而俭自来，富不学奢而奢自至。若以勤俭为志，则臣下守法，官无邪人。及嗜欲稍深，则政亦怠矣。故林甫善为承迎上意，招顾金玉，托庇左右，安国委相之迹如是，则百吏可知。是以扬雄言：昔武帝运帑藏之财，填庐山之壑，未为害也。今货入权门，甚于此矣。林甫未厌，仙客继之。昔齐桓以管仲存而霸业成，管仲亡而齐难作，则古人所讽见于深旨。」由是泌屡以是非讽之，上怡然听从，似喜所得。因曰：「相才而又知书，吾高枕矣。」《松窗杂录》。</p></li>
<li><p><span id="唐轶十五-李泌-31"></span>
泌谓卢杞奸邪，德宗称其小心，泌曰：「小心乃奸臣之态。」《邺侯家传》（《类说》二、张本《说郛》七）。《南楚新闻》（张本《说郛》七三、陶本《说郛》四六）。</p></li>
<li><p><span id="唐轶十五-李泌-32"></span>
有布衣张子路上书，言泌之短，德宗杀之，谓泌曰：「朕皆得其诬妄。且云卿受严震狮子百枚，计价二万贯，朕料必是沙糖狮子。山南地贫，何处有如许金？又人家用一百个金狮子作何物？试使人潜勘，送沙糖使犹在城。卿避嫌疑，诸道寄茶及口味，悉皆拆开将入，此贼遂敢诬罔，故处置之。」《邺侯家传》（《类说》二）。</p></li>
<li><p><span id="唐轶十五-李泌-33"></span>
泌加集贤学士，奏曰：「《论语》是圣人之言，弟子记之，而篇序之名多不近理，且甚错杂。何晏集解，又多舛误。臣少欲编次注释而未暇，今加学士，枢务稍简，欲成素志。」上曰：「朕幼好《论语》，以其篇名浅近，注释又疏，有意与硕儒为之。卿先有此请，即为置一讲论殿，殿成，与卿日夕讨论。」泌曰：「未可。」上曰：「向前帝王好用臣下著述为御制，朕意不如此。自幼读书，颇有义性，今欲同商量撰注。朕义长，则注称御制；卿义长，则称臣曰，令后代知君臣同心，精于古训，一时盛事，非欲占卿义也。」泌曰：「陛下睿圣，天纵生知，当合尧舜。宣尼，祖述尧舜者也。臣识见浅短，方欲解释七十子之言，岂忧占臣义乎？所言未可者，见梁武帝；侯景及周军至，犹讲《老子》不辍，故庾信赋云：『绅以干戈为儿戏，宰衡以清谈为庙略。』高贵乡公与钟繇等较量精义，何救于败？今吐蕃刼盟，其屯集去京无五百里，陛下乃与臣讲论，恐边将懈怠，且为后代所笑。臣忝学士，偶成夙志则可，君臣同注，乃是不急之务，愿待理平后图之。」上曰：「卿凡事精深如此，可谓真宰相。然卿亦未得便自注，终待平定后与卿同为之。」于是乃止。《邺侯家传》（《类说》二）。</p></li>
<li><p><span id="唐轶十五-李泌-34"></span>
初，李晟将建家庙。准令：二品以上祀四庙，有名封者祀五庙，五品以上祀三庙，三品以上不须兼爵。时泌以为四庙非古，且礼有降杀，天子七庙，诸侯五庙，古制也。上许立五室，但祀四代，空始祖之室，待后五代孙祀既祧诸主，以晟为始祖不祧之室可也。意令功臣有远长之图。马燧曰：「郭尚父亦只立四庙。」泌曰：「李晟功与郭子仪异。至德收复，玄宗虽幸蜀，肃宗自灵武至凤翔，时先皇为元帅，亲总戎行，外蕃及诸道之师共十余万，子仪自同州来会战，只朔方节度耳。战胜收复，回纥及四镇之功多。晟之收复也，陛下再幸梁洋，旁有怀光，以朔方之强又反，诸道已抽兵回者，收复之日，浑瑊在咸阳，亦不来会。其时又无元帅，骆元光等皆有所统率也。此乃克复全在于晟，子仪岂可比哉！」上曰：「诚如卿言。」于是许立五庙而空西室。《邺侯家传》（《类说》二）。</p></li>
<li><p><span id="唐轶十五-李泌-35"></span>
德宗曰：「前代三九皆有公会，而上巳与寒食往往同时。来年合是三月二日寒食，乃春无公会矣。欲于二月创置一节，何日而可？」泌曰：「二月十五日以后，虽是花时，与寒食相值，又近晦日，以晦为节，非佳名色。二月一日正是桃李开时，请以二月一日为中和节。其日赐大臣方镇勋戚尺，谓之裁度；令人家以青囊盛百谷果实相问遗，谓之献生子；酝酒谓之宜春酒；村闾祭勾芒神祈谷；百僚进农书以示务本。」上大悦，即令行之，并与上巳、重阳谓之三令节，中外皆赐钱寻胜宴会。《邺侯家传》（《类说》二）。</p></li>
<li><p><span id="唐轶十五-李泌-36"></span>
宝应年中，员外郎窦庭芝分司洛邑，常敬事卜者胡卢生，每言吉凶，无不必中。如此者往来甚频，长幼莫不倾盖。一旦凌晨入门，颇甚嗟惋。庭芝问之，良久乃言：「君家大祸将成，举族恐无遗类。即未在旦夕，所期亦甚不远。」既而举家涕泣，请问求生之路。云：「非遇黄中君、鬼谷子，不可相救。然黄中君造次难见，但见鬼谷子，当无患矣。」具述形貌服饰，仍约浃旬求之。于是窦与兄弟群从洎妻子奴仆，晓夕求访于洛下。时李邺侯有内艰，居于河清县，因省觐亲友，策蹇驴入洛。至中桥南，遇大尹避道，所乘驴忽惊逸而走，径入庭芝所居。与仆者共造其门，值庭芝车马罗列将出，忽见邺侯，皆惊眙而退。俄有人出来，云：「此是分司窦员外宅，所失驴收在马厩，请客入座，员外尝愿修谒。」如此者数四，邺侯不获已，就其厅事。庭芝既出，降堦而拜，延接殷勤，遂至信宿。至如妻孥孩稚，咸备家人之礼。数日告去，赠送殊厚，但云：「贵达之辰，愿以一家为托。」邺侯居于河清，信使旁午于道。及朱泚搆逆，庭芝方廉察陕服，车驾出幸奉天，遂陷于贼庭。及銮舆返正，德宗首命诛之。邺侯自南岳征回，至行在便为宰相，因第臣僚罪状，遂请庭芝减死。圣意不解，云：「卿以为宁王懿亲乎？庭芝姊为宁王妃。以此论之，犹不可。然莫有他事俾其全活否？卿但言之。」于是具以前事上闻，由是特原其罪。邺侯始奏，上密使中官夜乘传陕州问之，窦奏其事。德宗曰：「曩言黄中君，盖指于朕。未知呼卿为鬼谷子何也？」或云：李相先代灵城在清谷前浊谷后，恐以此言之。《剧谈录》上。《唐语林》六。《邺侯外传》（《广记》三八）。《感定录》（《广记》一五〇）。　案：《感定录》言救窦庭芝事在肃宗时。</p></li>
<li><p><span id="唐轶十五-李泌-37"></span>
李泌有谠直之风，而好谈谑神仙鬼道。或云尝与赤松、王乔、安期、羡门等游处。坐此为人所讥。《南部新书》丁。</p></li>
<li><p><span id="唐轶十五-李泌-38"></span>
李相泌以虚诞自任。尝对客曰：「令家人速洒扫，今夜洪崖先生来宿。」有人遗美酒一榼，会有客至，乃曰：「麻姑送酒来，与君同倾。」倾之未毕，阍者云：「某侍郎取榼子。」泌命倒还之，略无怍色。《国史补》上。又《广记》二八九引。</p></li>
<li><p><span id="唐轶十五-李泌-39"></span>
李长源常服气导引，并学禹步方术之事，凡数十年，自谓得灵精妙，而道已成。远近辈亲敬师事者甚多。洪州昼日火发，风猛焰烈，从北来，家人等狼狈，欲拆屋倒篱以断其势。长源止之，遂上屋禹步禁呪。俄然火来转盛，长源高声诵呪。遂有迸火飞焰，先著长源身，遂堕于屋下。所居之室烧荡尽，器用服玩，无复孑遗。其余图箓持呪之具，悉为灰烬。《辩疑志》（《广记》二八九）。　案：李长源或即李泌。盖李泌字长源。今附于此。</p></li>
</ol>
</div>
<div id="郭子仪" class="section level2">
<h2>
<span class="header-section-number">66.12</span> 郭子仪<a class="anchor" aria-label="anchor" href="#%E9%83%AD%E5%AD%90%E4%BB%AA"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-郭子仪-1"></span>
见李白<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%9D%8E%E7%99%BD-29">29</a>。</p></li>
<li><p><span id="唐轶十五-郭子仪-2"></span>
杜牧《张保皋传》曰：安禄山乱，朔方节度使安思顺以禄山从弟赐死，诏郭汾阳代之。后旬日，复诏李临淮持节，分朔方半兵，东出赵、魏。当思顺时，汾阳、临淮俱为牙门都将，二人不相能，虽同盘饮食，常睇相视，不交一言。及汾阳代思顺，临淮欲亡去，计未决，诏至，分汾阳兵东讨。临淮入请曰：「一死固甘，乞免妻子。」汾阳趋下，持手上堂偶坐，曰：「今国乱主迁，非公不能东伐，岂怀私忿时邪！」悉召军吏，出诏书读之，如诏约束。及别，执手泣涕，相勉以忠义。《通鉴考异》一五。　案：《考异》曰：「按于时玄宗未幸蜀，唐之号令犹行于天下，若制书除光弼为节度使，子仪安敢擅杀之！杜或得于传闻之误也。」</p></li>
<li><p><span id="唐轶十五-郭子仪-3"></span>
见李泌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%B3%8C-8">8</a>。</p></li>
<li><p><span id="唐轶十五-郭子仪-4"></span>
公以三十骑循御宿川，略山而东。公西望国门，涕不自胜，谓王延昌曰：「为舍人计，何以复国？」延昌歔欷不能对。公谓曰：「料诸将散卒必逃商于，若速行收合散卒，兼武关兵，数日之内，却出蓝田，设疑兵，为旆，屯于韩公堆，吐蕃必惧我而退，乃相与速驱之。」过蓝田，公与延昌议曰：「散兵至商州，必官吏不守，则兵乱而人溃。」使延昌间道中宿至商州，果如所议。延昌以公之言巡抚之，乱乃止，溃乃复。《汾阳家传》（《通鉴考异》一六）。</p></li>
<li><p><span id="唐轶十五-郭子仪-5"></span>
射生将王抚，猛而多力，自称御史大夫，领五百骑、二千步卒，兼补官属，以谋作乱。甲午，公发商州；〔广德元年〕冬十一月壬寅，公次浐水之右。王抚知公之来也，于城中坚列行阵，戈矛若林，指挥其间，按甲不出。人劝公必不可入，公以三十骑徐进，曾不少惧，令传呼王抚，抚应声伏，乌合之徒，一时而溃。《汾阳家传》（《通鉴考异》一六）。</p></li>
<li><p><span id="唐轶十五-郭子仪-6"></span>
郭公屯商州，十二月一日，率诸军五万余人出蓝田，去城百里而军。城中相传，言大军将至，西戎惧焉。三日，马家小儿、张小君、李酒盏、射生官王甫等五百余人，夜半，聚六街鼓入于子城，雷击天门街中，仍分其众建旗诸门。吐蕃以为大军夜至，相帅遁去。小君使报郭公。七日，郭公全师入于京师，系小君、酒盏、王甫等，责之曰：「吾军未至，汝设诈以畏吐蕃，吐蕃知之怒汝，燔𦶟宫阙，从容而去，岂不由汝乎！」命斩之。遂以破贼收城闻。《邠志》（《通鉴考异》一六）。　案：《考异》曰：「若如《邠志》所言，是子仪杀抚而攘其功，计子仪必不为也。……凌准作书，多攻其短，疑有宿嫌，不可尽信。」</p></li>
<li><p><span id="唐轶十五-郭子仪-7"></span>
见唐代宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-6">6</a>。</p></li>
<li><p><span id="唐轶十五-郭子仪-8"></span>
〔广德二年〕十月七日，公誓师曰：「明日有寇，尔其备之。」及夜，出兵数万阵于西门之外，广布旗帜，如十万军。未曙，怀恩，吐蕃、回纥、吐浑等已阵于乾陵北，长二十里。怀恩等初谓无备，欲袭之。既见阵，两蕃大骇，不敢战。而怀恩顷为公所驭，慑公之威，又遁。初，军中偶语：「夜中出兵，与鬼鬭耳。」及未曙，寇已至矣，军中所以服公之先知也。《汾阳家传》（《通鉴考异》一六）。</p></li>
<li><p><span id="唐轶十五-郭子仪-9"></span>
〔永泰元年〕八月，〔仆固〕怀恩以诸戎入寇，九月，诏郭公讨之，师于泾阳。回纥屯泾北，去我十里，朝恩请击回纥。郭公曰：「我昔与回纥情契颇至，今兹为寇，必将有故，吾方导而问之，可不战而下也。」朝恩流言谓郭公与怀恩为应，阴率诸军列营渭上。郭公章疏逾旬不达。郭公诸子在长安闻之，使小将强羽以物议告郭公。郭公间道入觐，且以众议闻。上曰：「无是。」即日令赴泾阳。朝恩惊曰：「郭公真长者，吾比疑之，诚小人也。」《邠志》（《通鉴考异》一七）。　案：《考异》有考辨之言。</p></li>
<li><p><span id="唐轶十五-郭子仪-10"></span>
〔永泰元年〕十月二十四日，回纥逼泾阳，阵于郭西，使汉语者曰：「城中谁将？」军吏对曰：「郭令公也。」虏曰：「郭令公亡矣，绐我也。」郭公闻之，独与家童五六人常服相诣。其子晞等扣马止之，公挝其手曰：「去。」使人告虏，按辔就之。回纥熟视曰：「是也！」下马皆拜，曰：「始者不知令公尚在，今日降，可乎！」郭公入其众，取酒饮之。虏又请曰：「恐不见信，愿击吐蕃以自効。」郭公从之。回纥击吐蕃，逐之，三十日，败蕃众于灵台，杀万余人而去。《邠志》（《通鉴考异》一七）。</p></li>
<li><p><span id="唐轶十五-郭子仪-11"></span>
〔大历〕五年春，诏以寒食召郭公，丰年令节，思与大臣为乐。时欲诛朝恩，因喻郭公：「朔方一军，有社稷劳，宜以功卒数千人入朝，朕因宴赏，得以相识。」一月，郭公以组甲三千人入觐。鱼朝恩请公游章敬寺，公许之。丞相元公意其相得，使讽邠吏请公无往，邠吏自中书驰告郭公曰：「军容将不利于公。」亦告诸将。须臾，朝恩使至，郭公将行，士之衷甲请从者三百人，愿备非常。郭公怒曰：「我大臣也，彼非有密旨，安敢害我！若天子之命，尔曹胡为！」独与僮仆十数人赴之。朝恩候之，惊曰：「何车骑之省也！」公以所闻对，且曰：「恐劳思虑耳！」军容抚胸捧手，呜咽雪涕曰：「非公长者，得无疑乎！」《邠志》（《通鉴考异》一七）。《谭宾录》（《广记》一七六）。　案：《考异》曰：「按《汾阳家传》，子仪五月入朝，七月至邠州。或是四年正月入朝时事。于时未有诛朝恩之谋。」</p></li>
<li><p><span id="唐轶十五-郭子仪-12"></span>
郭子仪，华州人也。初从军沙塞间，因入京催军食，回至银州十数里，日暮，忽风砂陡暗，行李不得，遂入道傍空屋中，籍地将宿。既夜，忽见左右皆有赤光，仰视空中，见𫐌辎车绣屋中，有一美女，坐床垂足，自天而下，俯视子仪。拜祝云：「今七月七日，必是织女降临。愿赐长寿富贵。」女笑曰：「大富贵，亦寿考。」言讫，冉冉升天，犹正视子仪，良久而隐。子仪后立功贵盛，威望烜赫。大历初，镇河中，疾甚，三军忧惧。子仪请御医及幕宾王延昌、孙宿、赵惠伯、严郢等曰：「吾此疾自知未到衰殒。」因话所遇之事，众称贺忻悦。其后拜太尉、尚书令、尚父，年九十而薨。《神仙感遇传》（《广记》一九）。</p></li>
<li><p><span id="唐轶十五-郭子仪-13"></span>
东坡言：郭子仪镇河中日，河甚为患。子仪祷河伯曰：「水患止，当以女奉妻。」已而河复故道，其女一日无疾而卒。子仪以其骨塑之于庙，至今祀之。惜乎，此事不见于史也。《济南先生师友谈记》。《悦生随钞》（张本《说郛》一二）。</p></li>
<li><p><span id="唐轶十五-郭子仪-14"></span>
郭汾阳在汾州，尝奏一州县官，而勅不下。判官张昙言于同列，以令公勋德，而请一吏致阻，是宰相之不知体甚也。汾阳王闻之，谓寮属曰：「自艰难以来，朝廷姑息。方镇武臣，求无不得。以是方镇跋扈，使朝廷疑之，以致如此。今子仪奏一属官不下，不过是所请不当圣意。上恩亲厚，不以武臣待子仪，诸公可以见贺矣！」闻者服其公忠焉。王在河中，禁无故走马，犯者死。南阳夫人乳母之子抵禁，都虞候杖杀。诸子泣告于王，言虞候纵横之状，王叱而遣之。明日，对宾僚吁叹者数四。众皆不晓，徐问之，王曰：「某之诸子，皆奴材也。」遂告以故曰：「伊不赏父之都虞候，而惜母之阿嬭儿，非奴材而何？」《因话录》二。《唐语林》三。</p></li>
<li><p><span id="唐轶十五-郭子仪-15"></span>
郭子仪以朔方节度副使张昙性刚，谓其以武人轻己，衔之。孔目官吴曜，为子仪所任，因而搆之。子仪怒，诬奏昙扇动军众，诛之。掌书记高郢力争之，子仪不听，奏贬郢猗氏丞。既而寮佐多以病去。子仪悔之，悉荐之朝，曰：「吴曜误我。」遂逐之。《续世说》七。</p></li>
<li><p><span id="唐轶十五-郭子仪-16"></span>
张昙为汾阳王从事，家尝有怪。召术者问之，言以大祸将至，惟休退则免。昙不之信。又方燕宾，席上见血，有巫者闻之，劝其杜门不纳宾客，屏游宴，昙怒杖之。其后昙言语乖度，公颇衔之。又屡言同列间事，每独候见，多值公方燕宠姬所。不令白事，必抑门者令通。公谓其以武臣轻忽，益不平之。后因请公去所任吏，遂发怒，囚之以闻，竟毙于杖。《因话录》六。《唐语林》五。</p></li>
<li><p><span id="唐轶十五-郭子仪-17"></span>
郭子仪自同州归，诏大臣就宅作软脚局，人率三百千。《大唐遗事》（《类说》二〇）。又《海录碎事》六引。《孔氏谈苑》五。</p></li>
<li><p><span id="唐轶十五-郭子仪-18"></span>
郭子仪每入朝，上令鱼朝恩、元载迭为宴，一宴至费钱十万缗。《玉芝堂谈荟》四。</p></li>
<li><p><span id="唐轶十五-郭子仪-19"></span>
见唐代宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-9">9</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-10">10</a>。</p></li>
<li><p><span id="唐轶十五-郭子仪-20"></span>
见唐代宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-9">9</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-10">10</a>。</p></li>
<li><p><span id="唐轶十五-郭子仪-21"></span>
中书令郭子仪勋伐盖代，所居宅内，诸院往来乘车马，僮客于大门出入各不相识。词人梁锽尝赋诗曰：「堂高凭上望，宅广乘车行。」盖此之谓也。郭令曾将出，见修宅者，谓曰：「好筑此墙，勿令不牢。」筑者释锤而对曰：「数十年来，京城达官家墙皆是某筑，祇见人自改换，墙皆见在。」郭令闻之，怆然动容，遂入奏其事，因固请老。《封氏闻见记》五。《唐语林》五。</p></li>
<li><p><span id="唐轶十五-郭子仪-22"></span>
郭汾阳再收长安，任中书令，二十四考。勋业福履，人臣第一。韦太尉臯镇西川，亦二十年，降土蕃九节度，擒论莽热以献，大招附西南夷，任太尉，封南康王，亦其次也。《国史补》中。</p></li>
<li><p><span id="唐轶十五-郭子仪-23"></span>
见柳并<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%94%90%E8%BD%B6%E5%8D%81%E5%85%AD-%E6%9F%B3%E5%B9%B6-1">1</a>。</p></li>
<li><p><span id="唐轶十五-郭子仪-24"></span>
见浑瑊<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B8%83.html#%E5%94%90%E8%BD%B6%E5%8D%81%E4%B8%83-%E6%B5%91%E7%91%8A-3">3</a>。</p></li>
<li><p><span id="唐轶十五-郭子仪-25"></span>
郭汾阳每迁官则面长二寸，额有光气，事已乃复。《陇王书》（《云仙杂记》二）。</p></li>
<li><p><span id="唐轶十五-郭子仪-26"></span>
郭汾阳语子弟曰：「西阳庶宝方，小儿之司命，不可不读。」《从容录》（《云仙杂记》四）。</p></li>
<li><p><span id="唐轶十五-郭子仪-27"></span>
坼封刀子：起于郭汾阳书吏也。旧但用刀子小者，而汾阳虽大度廓落，然而有晋陶侃之性，动无废物。每收其书皮之右所剺下者，以为逐日须取，文帖余悉卷贮。每岁终则散主守家吏，俾作一年之簿。所剺之处多不端直，文帖且又繁积，胥吏不暇剪正，随曲斜联糊。一日，所用剺刀忽折，不余寸许，吏乃铦以应急，觉愈于全时。渐出新意，因削木如半环势，加于折刃之上，使才露锋，榼其书而剺之。汾阳嘉其用心，曰：「真郭子仪部吏也。」言不废折刃也。每话于外。后因传之，益妙其制。《资暇集》下。《唐语林》五。</p></li>
<li><p><span id="唐轶十五-郭子仪-28"></span>
子仪有功高不赏之惧，中贵人害其功，遂使盗于华州掘公之先人坟墓。公裨将李怀光等怒，欲求物捕其党。及公入奏，对扬之日，但号泣自罪。因奏曰：「臣领师徒，出外征伐，动经岁年，害人之兄，杀人之父多矣。其有节夫义士，刃臣于腹中者众。今搆隳辱，宜当其辜。但臣为国之心，虽死无悔。」由是中外翕然莫测。公子弘广，常于亲仁里大启其第，里巷负贩之人，上至公子簪缨之士，出入不问。或云：王夫人、赵氏爱女，方妆梳对镜，往往公麾下将吏出镇去，及郎吏，皆被召，令汲水持帨，视之不异仆隶。他日，子弟焦列启谏，公三不应，于是继之以泣曰：「大人功业已成，而不自崇重，以贵以贱，皆游卧内。某等以为虽伊、霍不当如此也。」公笑而谓曰：「尔曹固非所料，且吾官马粟者五百匹，官饩者一千人，进无所往，退无所据。向使崇垣扃户，不通内外，一怨将起，搆以不臣，其有贪功害能徒，成就其事，则九族虀粉，噬脐莫追。今荡荡无间，四门洞开，虽谗毁是兴，无所加也。吾是以尔。」诸子皆伏。郭氏旧史说：辛云景曾为公之吏使，后除潭州都督。将辞，累日不获见，夫人王氏及赵氏爱女乃谓云景曰：「汝弟去，吾为汝言于令公。」云景拜于庭，夫人傅粉于内，曰：「吾大喜，且喜汝得一吃饭处。」赵氏女临堦濯手，令云景汲水。夫人曰：「放伊去。」云景始趋而去矣。永泰元年，仆固怀恩（卒）〔率〕诸蕃犯京畿，子仪统众御之。至泾阳，而虏已合。子仪率甲士二千出入。虏见而问曰：「此何人也？」报曰：「郭令公。」回纥曰：「令公在乎？怀恩谓吾，天可汗已弃四海，令公殂谢，中国无主，故某来。今令公在，天可汗在乎？」子仪报曰：「皇帝万寿无疆。」回纥皆曰：「怀恩欺我。」子仪使谕之，回纥曰：「令公若在，安得见之？」子仪出，诸将皆曰：「戎狄不可信也，请无往。」子仪曰：「虏有数十倍之众，今力不敌，奈何？但至诚感神，况虏乎？」诸将请选铁骑五百为从，子仪曰：「此适足为害也。」乃传呼曰：「令公来。」初疑，皆持兵注目以待之。子仪乃数十骑徐出，免胄劳之曰：「安乎？久同忠义，何至于是？」回纥皆舍兵降马曰：「是吾父也。」子仪长六尺余，貌秀杰。于灵武加平章事，封汾阳王，加中书令，图形凌烟阁，加号尚父，配飨代宗庙庭。有子八人，壻七人，皆重官。子暧，尚升平公主。诸孙数十人，每诸生问安，颔之而已。事上诚荩，临下宽厚。每降城下邑，所至之处必得士心。前后连罹幸臣程元振、鱼朝恩等谮毁百端。时方握强兵，或临戎敌，诏命征之，未尝以危亡回顾。亦遇天幸，竟免患难。田承嗣方跋扈，狠傲无礼。子仪尝遣使至魏州，承嗣輙望拜，指其膝谓使者曰：「此膝不屈于人若干岁矣，今为公拜。」麾下老将若李怀光辈数十人，皆王侯重贵，子仪麾指进退如仆隶焉。始〔与〕光弼齐名，虽威略不见，而宽厚得人过之。岁入官俸二十四万，私利不预焉。其宅在亲仁里，居其地四分之一，通永巷。家人三千，相出入者，不知其居。代宗不名，呼为大臣。天下以其身存亡为安危者殆二十年，校中书令考二十四年，权倾天下而朝不忌，功盖一代而主不疑，侈穷人欲而君子不罪。富贵寿考，繁衍安泰，终始人伦之盛无缺焉。卒年八十五。《谭宾录》（《广记》一七六）。</p></li>
<li><p><span id="唐轶十五-郭子仪-29"></span>
旧令，一品坟高一丈八尺。惟郭子仪薨，特加十尺。《南部新书》乙。</p></li>
</ol>
</div>
<div id="郭幼明" class="section level2">
<h2>
<span class="header-section-number">66.13</span> 郭幼明<a class="anchor" aria-label="anchor" href="#%E9%83%AD%E5%B9%BC%E6%98%8E"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-郭幼明-1"></span>
郭幼明，子仪之母弟，无学术武艺，但善饮酒，好会宾客而已。卒亦赠太子太傅。《南部新书》乙。</li>
</ol>
</div>
<div id="李光弼" class="section level2">
<h2>
<span class="header-section-number">66.14</span> 李光弼<a class="anchor" aria-label="anchor" href="#%E6%9D%8E%E5%85%89%E5%BC%BC"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-李光弼-1"></span>
见郭子仪<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E9%83%AD%E5%AD%90%E4%BB%AA-2">2</a>。</p></li>
<li><p><span id="唐轶十五-李光弼-2"></span>
见李泌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%B3%8C-8">8</a>。</p></li>
<li><p><span id="唐轶十五-李光弼-3"></span>
郭汾阳自河阳入，李太尉代领其兵。旧营垒也，旧士卒也，旧旗帜也，光弼一号令之，精彩皆变。《国史补》上。</p></li>
<li><p><span id="唐轶十五-李光弼-4"></span>
〔乾元二年〕五月二十三日，诏河东节度使李公代子仪兼统诸军。李公既受命，以河东马军五百骑至东都，夜，入其军。张用济在河阳，闻之曰：「朔方军，非叛人也，何见疑之甚！」欲率精骑突入东都，逐李公，请郭公。李公知之，遂留东都，表请济师于河阳。冬十月，思明引众渡河。李公曰：「思明渡河，必图洛城，我当守武牢关，扬兵于广武原以待之。」遂引军东出师汜水县。檄追河阳诸将，用济后至，李公数其罪而戮之，以辛京杲代领其职。明日，引军入河阳。《邠志》（《通鉴考异》一五）。</p></li>
<li><p><span id="唐轶十五-李光弼-5"></span>
李光弼讨史思明，师于野水渡。既夕还军，留其卒一千人，谓雍颢曰：「贼将高晖、李日越、喻文景，皆万人敌也。思明必使一人劫我，我且去之，子领卒待贼于此。至勿与战，降则俱来。」其日，思明召日越曰：「李君引兵至野水，此成擒也。汝以铁骑宵济，为我取之。」命曰：「必获李君，不然无归。」日越引骑五百，晨压颢军，颢阻濠休卒，吟啸相视。日越怪之，问曰：「太尉在乎？」曰：「夜去矣。」「兵几何？」曰：「千人。」「将谓谁？」曰：「雍颢也。」日越沉吟久，谓其下曰：「我受命必得李君，今获颢，不塞此望，必见害，不如降之。」遂请降。颢与之俱至。光弼又尝伏军守河阳，与史思明相持经年。思明有战马千匹，每日洗马于河南，以示其多。光弼乃于诸营检获牝马五百匹，待思明马至水际，尽驱出之，有驹絷于城中，群牝嘶鸣，无复间断。思明战马悉浮渡河，光弼尽驱入营。光弼又尝在河阳，闻史思明已过河，远回趋东京。至，谓留守韦陟曰：「贼乘我军之败，难与争锋，洛城无粮，又不可守。公计若何？」陟曰：「加兵陕州，退守潼关。」光弼曰：「此盖兵家常势，非用奇之策也。不若移军河阳，北阻泽潞，据三城以抗之。胜即擒之，败即自守。表里相应，使贼不敢西侵。此则猿臂之势也。」思明至偃师，光弼悉令将士赴河阳，独以麾下五百余骑为殿军，当石桥路，秉烛徐行，贼不敢逼。乙夜达城。迟明，思明悉众来攻。诸将决死而战，杀贼万余众，生擒八十人，器械粮储万计，擒其大将徐璜玉、李秦授。思明大惧，退筑城以相拒。光弼将战，谓左右曰：「凡战，危事，胜负击之。光弼位为三公，不可死于贼手。事之不捷，誓投于河。」适城上见河稍远，恐或急事难至，遂置剑于𫖇中，有必死之志。及是战胜，于城西西望拜舞，三军感动。移镇临淮，舁疾而行，径赴泗州。光弼之未至河南也，田神功平刘展后，逗留于杨府；尚衡、殷仲卿相攻于兖郓；来瑱旅拒而还襄阳；朝廷患之。及光弼至徐州，史朝义退走，田神功遽归河南，尚衡、殷仲卿、来瑱皆惧其威名，相继赴关。吐蕃将犯上都，手诏追光弼率众赴长安。光弼与程元振不叶，观天下之变，迁延不至。初光弼用师严整，天下服其威名，凡所号令，诸将不敢仰视。及其有田神功等诸军，皆不受其制，因此不得志，愧耻成疾，薨于徐州。年五十七。其母衰老，庄宅使鱼朝恩吊问。《谭宾录》（《广记》一八九）。</p></li>
<li><p><span id="唐轶十五-李光弼-6"></span>
王承业为太原节度使，军政不修。诏御史崔众交兵于河东，众侮易承业，或裹甲持枪，突入承业厅事，玩谑之。李光弼闻之，素不平。至是众交兵于光弼，光弼以其无礼，不即交兵，令收系之。中使至，除众御史中丞，怀其勅，问众所在。光弼曰：「有罪系之矣。」中使以勅示光弼。光弼曰：「今只斩侍御史。若宣制命，即斩御史中丞。若拜宰相，即斩宰相。」中使惧，遂寝而还。翌日，斩众于碑堂之下。《南部新书》丁。</p></li>
<li><p><span id="唐轶十五-李光弼-7"></span>
李太尉光弼镇徐方，北扼贼冲，兼总诸道兵马征讨之务，则自处置。仓储府库，军州差补，一切并委判官张傪。傪明练庶务，操割发遣，应接如流，绰有余地。诸将欲见太尉论事，太尉辄令与张傪判官商量。将校见之，礼数如见太尉无异。由是上下清肃，东方晏然。天下皆谓太尉之能任人。《封氏闻见记》九。《唐语林》五。</p></li>
</ol>
</div>
<div id="李钦瑶" class="section level2">
<h2>
<span class="header-section-number">66.15</span> 李钦瑶<a class="anchor" aria-label="anchor" href="#%E6%9D%8E%E9%92%A6%E7%91%B6"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-李钦瑶-1"></span>
天宝末，有骑将李钦瑶者，弓矢绝伦，以劳累官至郡守，兼御史大夫。至德中，隶临淮，与史思明相持于陕西。晨朝合战，临淮布阵徐进，去敌尚十许里，忽有一狐起于军前，踉跄而趋，若导引者。临淮不怿，曰：「越王轼怒蛙，盖激励官军士耳。狐乃持疑妖邪之物，岂有前阵哉！」即付钦瑶以三矢，令取狐焉。钦瑶受命而驰，适有浅芜三二十亩，狐奔入其中，钦瑶逐之。歘有野雉惊起马足，径入云霄，钦瑶翻身仰射，一发而坠。然后鸣鞭逐狐，十步之内，拾矢又中。于是携二物以复命焉。举军懽呼，声振山谷。时回鹘列骑置阵于北原，其首领仅一二百辈，弃军飞马而来，争捧钦瑶，似为神异。仍谓曰：「尔非回鹘之甥？不然，何能弧矢之妙乃得如此哉！」《集异记》（《广记》二二七）。</li>
</ol>
</div>
<div id="来-瑱" class="section level2">
<h2>
<span class="header-section-number">66.16</span> 来　瑱<a class="anchor" aria-label="anchor" href="#%E6%9D%A5-%E7%91%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-来瑱-1"></span>
唐来瑱，天宝中至赞善大夫，未为人所知。安禄山叛逆，诏朝臣各举智谋果决才堪统众者，左拾遗张镐荐瑱有纵横才略。表入，即日召见，称旨，拜颍川太守，充招讨使，累奏战功。肃宗即位，以瑱武略，尤加任委，北收河洛。属群贼蜂起，频来攻战，皆为瑱所败。贼等惧之，号为来嚼铁。《谭宾录》（《广记》一九二）。</li>
</ol>
</div>
<div id="李嗣业" class="section level2">
<h2>
<span class="header-section-number">66.17</span> 李嗣业<a class="anchor" aria-label="anchor" href="#%E6%9D%8E%E5%97%A3%E4%B8%9A"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-李嗣业-1"></span>
唐李嗣业领安西、北庭行营，常为先锋将，持棒冲击，众贼披靡。与九节度围贼，因中流矢，数日疮欲愈，卧于帐中。忽闻金皷声乱，问之，知战，因阚，疮中血如注，奄然而卒。《谭宾录》（《广记》一九二）。</li>
</ol>
</div>
<div id="马-璘" class="section level2">
<h2>
<span class="header-section-number">66.18</span> 马　璘<a class="anchor" aria-label="anchor" href="#%E9%A9%AC-%E7%92%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-马璘-1"></span>
唐广德元年，吐蕃自长安还至凤翔，节度孙守直闭门拒之，围守数日。会镇西节度马璘领精骑千余，自河西救杨志烈回，引兵入城。迟明，单骑持满，直冲贼众，左右愿从者百余骑。璘奋击大呼，贼徒披靡，无敢当者。翌日，又逼贼请战，皆曰：「此将不惜死，不可当，且避之。」《谭宾录》（《广记》一九二）。</li>
</ol>
</div>
<div id="白孝德" class="section level2">
<h2>
<span class="header-section-number">66.19</span> 白孝德<a class="anchor" aria-label="anchor" href="#%E7%99%BD%E5%AD%9D%E5%BE%B7"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-白孝德-1"></span>
唐白孝德为李光弼偏将，史思明攻河阳，使骁将刘龙仙率骑五千，临城挑战。龙仙捷勇自恃，举足加马鬣上，嫚骂光弼。光弼登城望之，顾诸将曰：「孰可取者？」仆固怀恩请行。光弼曰：「非大将所为，历选其次。」左右曰：「孝德可。」光弼召孝德前，问曰：「可乎？」曰：「可。」光弼问所加几何人而可，曰：「独往则可，加人多不可。」光弼曰：「壮哉！」终问所欲，对曰：「愿备五十骑于军门，候入而继进；及请大众鼓噪以假气，他无用也。」光弼抚其背以遣之。孝德挟二矛，策马截流而渡。半济，怀恩贺曰：「尅矣。」光弼曰：「未及，何知其尅？」怀恩曰：「观其揽跋便僻，可万全。」龙仙始见其独来，甚易之，足不降鬣。稍近，欲动，孝德摇手止之，若使其不动。龙仙不之测，又止龙仙。孝德曰：「侍中使予致词，非他也。」龙仙去三十步，与之言，亵骂如初。孝德伺便，因瞋目曰：「贼识我乎？」龙仙曰：「何也？」曰：「国之大将白孝德。」龙仙曰：「是猪狗乎？」发声虓然，执矛前突，城上鼓噪，五十骑亦继进。龙仙矢不及发，环走堤上，孝德逐之，斩首提之归。《谭宾录》（《广记》一九二）。</p></li>
<li><p><span id="唐轶十五-白孝德-2"></span>
见段秀实<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AB.html#%E5%94%90%E8%BD%B6%E5%8D%81%E5%85%AB-%E6%AE%B5%E7%A7%80%E5%AE%9E-1">1</a>。</p></li>
</ol>
</div>
<div id="田神功" class="section level2">
<h2>
<span class="header-section-number">66.20</span> 田神功<a class="anchor" aria-label="anchor" href="#%E7%94%B0%E7%A5%9E%E5%8A%9F"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-田神功-1"></span>
田神功自平卢兵马使授淄、青节度，旧判官皆偏裨时部曲，神功平受其拜。及此前使判官刘位已下数人，并留在位，神功待之亦无降礼。后因围宋州，见李太尉与勅使打毬，闻判官张傪至，太尉与之尽礼答拜。神功大惊，归幕呼刘位问之曰：「太尉今日见张郎中，与之答拜，是何礼也？」位曰：「判官是幕宾，使主无受拜之礼。」神功曰：「神功比来受判官拜，大是罪过，公何不早说！」遂令屈请诸判官谢之曰：「神功武将，起自行伍，不知朝廷礼数。比来错受判官等拜，判官又不言，成神功之过。今还判官拜。」遂一一拜之，诸判官避而不敢当。远近闻之，莫不称其弘量。《封氏闻见记》九。《唐语林》四。</p></li>
<li><p><span id="唐轶十五-田神功-2"></span>
田神功，大历八年卒于京师，许百官吊丧，上赐屏风裀褥于灵座，并赐千僧斋以追福。至德以来，将帅不兼三事者，哀荣无比。《南部新书》甲。</p></li>
</ol>
</div>
<div id="李辅国" class="section level2">
<h2>
<span class="header-section-number">66.21</span> 李辅国<a class="anchor" aria-label="anchor" href="#%E6%9D%8E%E8%BE%85%E5%9B%BD"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-李辅国-1"></span>
见裴冕<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E8%A3%B4%E5%86%95-3">3</a>。</p></li>
<li><p><span id="唐轶十五-李辅国-2"></span>
见唐玄宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-118">118</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%BA%8C.html#%E5%94%90%E8%BD%B6%E4%BA%8C-%E5%94%90%E7%8E%84%E5%AE%97-119">119</a>。</p></li>
<li><p><span id="唐轶十五-李辅国-3"></span>
见唐代宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-7">7</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-8">8</a>。</p></li>
<li><p><span id="唐轶十五-李辅国-4"></span>
见唐代宗<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-7">7</a>、<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E4%B8%89.html#%E5%94%90%E8%BD%B6%E4%B8%89-%E5%94%90%E4%BB%A3%E5%AE%97-8">8</a>。</p></li>
<li><p><span id="唐轶十五-李辅国-5"></span>
李辅国为殿中监，常在银台门受事。置察事厅子数十人，官吏有小过，无不伺知。《南部新书》丁。</p></li>
<li><p><span id="唐轶十五-李辅国-6"></span>
先是肃宗赐辅国香玉辟邪二，各高一尺五寸，奇巧殆非人间所有。其玉之香，可闻于数百步，虽锁之金函石匮，终不能掩其气。或以衣裾误拂，则芬馥经年。纵澣濯数四，亦不消歇。辅国常置于座侧。……辅国家藏珍玩，皆非人世所识。夏则于堂中设迎凉之草。其色类碧，而干似苦竹，叶细如杉。虽若干枯，未尝雕落。盛暑束之牕户间，而凉风自至。凤首木高一尺，雕刻鸾凤之状，形似枯槁，毛羽脱落不甚尽。虽严凝之时，置诸高堂大厦之中，而和煦之气如二三月，故别名为常春木。纵烈火焚之终不燋黑焉。凉草、凤木或出于薛王宅。《十洲记事》：火林有不焚之木，殆非此类者耶？　《杜阳杂编》上。又《广记》四〇一引。</p></li>
<li><p><span id="唐轶十五-李辅国-7"></span>
李辅国葬父，碑石用豆屑一千团磨，莹如紫玉，碑字四面，镌葵花三百朵。《晋公遗语》（《云仙杂记》五）。</p></li>
<li><p><span id="唐轶十五-李辅国-8"></span>
李辅国大畏薯药，或人因以示之，必眼中火出，毛发皆沥血，因致大病。《叩头录》（《云仙杂记》七）。</p></li>
</ol>
</div>
<div id="崔光远" class="section level2">
<h2>
<span class="header-section-number">66.22</span> 崔光远<a class="anchor" aria-label="anchor" href="#%E5%B4%94%E5%85%89%E8%BF%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-崔光远-1"></span>
见张通儒<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E5%BC%A0%E9%80%9A%E5%84%92-1">1</a>。</li>
</ol>
</div>
<div id="崔-器" class="section level2">
<h2>
<span class="header-section-number">66.23</span> 崔　器<a class="anchor" aria-label="anchor" href="#%E5%B4%94-%E5%99%A8"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-崔器-1"></span>
唐肃宗收复两都，崔器为三司使，性刻乐祸，阴忍寡恩，希旨深文，奏陷贼官据合处死。李岘执之曰：「夫事有首从，情有轻重，若一概处死，恐非含弘之义。昔者明王用刑，歼厥渠魁，胁从罔理。况河北残寇，今尚未平，苟容漏网，适开自新之路，若尽行诛，是坚叛逆之心。」守文之吏，不识大体，累日方从岘奏，陈希烈已下，定六等科罪。吕諲骤荐器为吏部侍郎、御史大夫。器病脚肿，月余渐亟，瞑目即见达奚珣，但口称「叩头大尹，不自由」。左右问之，良久答曰：「达奚尹诉冤，我求之如此。」经三月，不止而死。《谭宾录》（《广记》一二二）。</li>
</ol>
</div>
<div id="李峘-李岘" class="section level2">
<h2>
<span class="header-section-number">66.24</span> 李峘　李岘<a class="anchor" aria-label="anchor" href="#%E6%9D%8E%E5%B3%98-%E6%9D%8E%E5%B2%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-李峘-1"></span> <span id="唐轶十五-李岘-1"></span>
李峘自户部尚书，弟岘自京兆尹，并拜御史大夫，俱判台事。自唐初以来，兄弟并拜大夫，未有其比。是时长安士庶，皆赋诗以美其事。《唐书》（《广卓异记》一五）。</li>
</ol>
</div>
<div id="尚-衡" class="section level2">
<h2>
<span class="header-section-number">66.25</span> 尚　衡<a class="anchor" aria-label="anchor" href="#%E5%B0%9A-%E8%A1%A1"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-尚衡-1"></span>
御史中丞尚衡童幼之时游戏，曾脱其碧衫，唯著紫衫，有善相者见之曰：「此儿已后当亦脱碧著紫矣。」后衡为濮阳丞。遇安禄山反，守节不受贼官，将军某乙使衡将绯衣鱼袋，差摄一官，衡不肯受，曰：「吾当脱碧著紫，此非吾衣。」曾未旬月，有敕命改官赐紫，于是股碧著紫。衡自又云「当作七十政」。今历十余政，已为中丞大夫矣。《定命录》（《广记》二二二）。</p></li>
<li><p><span id="唐轶十五-尚衡-2"></span>
见李惇<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%83%87-1">1</a>。</p></li>
</ol>
</div>
<div id="邓景山" class="section level2">
<h2>
<span class="header-section-number">66.26</span> 邓景山<a class="anchor" aria-label="anchor" href="#%E9%82%93%E6%99%AF%E5%B1%B1"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-邓景山-1"></span>
御史大夫邓景山为扬州节度，有白岑者，善疗发背，海外有名，而深秘其方，虽权要求者，皆不与真本。景山常急之。会岑为人所讼，景山故令深加按劾，以出其方。岑惧死，使男归取呈上。景山得方，写数十本牓诸衢路，乃宽其狱。《封氏闻见记》一〇。参看高适1。</li>
</ol>
</div>
<div id="严-武" class="section level2">
<h2>
<span class="header-section-number">66.27</span> 严　武<a class="anchor" aria-label="anchor" href="#%E4%B8%A5-%E6%AD%A6"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-严武-1"></span>
武后朝严安之、挺之，昆弟也。安之为长安戎曹，权过京尹，至今为寮者，愿得安之之术焉。挺之则登历台省，亦有时名，娶裴卿之女，才三夕，其妻梦一人佩服金紫，美须鬓，曰：「诸葛亮也，来为夫人儿。」既妊而产婴孩，其状端伟，颇异常流。挺之薄其妻而爱其子。严武年八岁，询其母曰：「大人常厚玄英，玄英，挺之妾也。未常慰省阿母，何至于斯乎？」母曰：「吾与汝，母子也。以汝尚幼，未之知也。汝父薄幸，嫌吾寝陋，枕席数宵，遂即怀汝。自后相弃如离妇焉。」其母凄咽，武亦愤惋难处。候父既出，玄英方睡，武持小铁锤，击碎其首。及挺之归，惊愕，视之，乃毙矣。左右曰：「小郎君戏运铁锤而致之。」挺之呼武至，曰：「汝何戏之甚矣。」武曰：「焉有大朝人士，厚其侍妾，困辱儿之母乎？故须击杀，非戏之也。」父曰：「真严挺之之子。」而每抑遏，恐其非器。武年二十三，为给事黄门侍郎。明年拥旄西蜀，累于饮筵，对客骋其笔札。杜甫拾遗乘醉而言曰：「不谓严挺之有此儿也。」武恚目久之，曰：「杜审言孙子，拟捋虎须？」合座皆笑，以弥缝之。武曰：「与公等饮馔谋欢，何至于祖考矣。」房太尉琯亦微有所忤，忧怖成疾。武母恐害贤良，遂以小舟送甫下峡。母则可谓贤也，然二公几不免于虎口乎？李太白为《蜀道难》，乃为房、杜之危也，略曰：「剑阁峥嵘而崔嵬，一夫当门，万夫莫开。所守或非人，化为狼与豺。此谓武之酷暴矣。朝避猛虎，夕避长虵。磨牙吮血，杀人如麻。锦城虽云乐，不如早还家。蜀道之难难于上青天，侧身西望长咨嗟。」杜初自作《阆中行》：「豺狼当路，无地游从。」或谓章仇大夫兼琼为陈拾遗雪狱，陈晃字子昂。高适侍御与王江宁昌龄申冤，当时用为义士也。李翰林作此歌，朝右闻之，疑严武有刘焉之志。支属刺史章彝，因小瑕，武遂棒杀。后为彝外家报怨，严氏遂微焉。《云谿友议》上。《唐语林》四。《唐诗纪事》二〇。　案：「挺之」原作「定之」，据《唐语林》及两《唐书》本传改。又，严武欲杀杜甫事，《容斋续笔》六有辨正。</p></li>
<li><p><span id="唐轶十五-严武-2"></span>
唐西川节度使严武，少时仗气任侠。尝于京城与一军使邻居，军使有室女，容色艳绝。严公因窥见之，乃赂其左右，诱至宅。月余，遂窃以逃，东出关，将匿于淮泗间。军使既觉，且穷其迹，亦讯其家人，乃暴于官司，亦以状上闻。有诏遣万年县捕贼官专往捕捉。捕贼乘递，日行数驿，随路已得其踪矣。严武自巩县方雇船而下，闻制使将至，惧不免，乃以酒饮军使之女，中夜乘其醉，解琵琶弦缢杀之，沈于河。明日制使至，搜捕严公之船，无迹乃已。《逸史》（《广记》一三〇）。</p></li>
<li><p><span id="唐轶十五-严武-3"></span>
严武少以强俊知名，蜀中坐衙，杜甫袒跣登其机桉。武爱其才终不害。然与章彝素善，再入蜀，谈笑杀之。及卒，母喜曰：「而今而后，吾知免官婢矣！」《国史补》上。《唐语林》五。</p></li>
<li><p><span id="唐轶十五-严武-4"></span>
兵部尚书严武裹头至紧，将裹，先以幞头曳于盘水之上，然后裹之，名为「水裹」。𢬍两翅皆有𫌇数，流俗多效焉。《封氏闻见记》五。</p></li>
</ol>
</div>
<div id="左-震" class="section level2">
<h2>
<span class="header-section-number">66.28</span> 左　震<a class="anchor" aria-label="anchor" href="#%E5%B7%A6-%E9%9C%87"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-左震-1"></span>
肃宗以王屿为相，尚鬼神之事，分遣女巫遍祷山川。有巫者少年盛服，乘传而行，中使随之，所至之地，诛求金帛，积载于后，与恶少年十数辈，横行州县间。至黄州，左震为刺史，震至驿，而门扃不启，震乃坏鏁而入，曳巫者斩之阶下，恶少年皆死。籍其缗钱巨万，金宝堆积。悉列上而言曰：「臣已斩巫，请以所积资货，以贷贫民输税。其中使送上，臣当万死。」朝廷厚加慰奖，拜震商州刺史。《国史补》上。《唐语林》三。《容斋四笔》四。</li>
</ol>
</div>
<div id="李-惇" class="section level2">
<h2>
<span class="header-section-number">66.29</span> 李　惇<a class="anchor" aria-label="anchor" href="#%E6%9D%8E-%E6%83%87"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-李惇-1"></span>
李惇为淄青节度判官，其使尚衡弟颇干政，惇屡言之。衡曰：「兄弟孤遗相长，不忍失意。」惇曰：「君怜爱，祇合训之以道，何可使其纵恣也！」衡家又好祈祷，车舆出入，人吏颇以为弊。惇又进谏，衡不能用。他日，衡对诸客别有所问。惇曰：「惇前后颇献愚直，大夫不能，今又何问！」衡作色曰：「李十五好为诋讦！」惇曰：「忠言，大夫谓之诋讦，久住何益？请从此辞。」再拜趋出，命驾而去。衡怒甚，不使追之。时人皆谓惇有古人风。《封氏闻见记》九。《唐语林》三。</li>
</ol>
</div>
<div id="李知远" class="section level2">
<h2>
<span class="header-section-number">66.30</span> 李知远<a class="anchor" aria-label="anchor" href="#%E6%9D%8E%E7%9F%A5%E8%BF%9C"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-李知远-1"></span>
海州南有沟水上通淮、楚，公私漕运之路也。宝应中，堰破水涸，鱼商绝行。州差东海令李知远主役修复，堰将成辄坏，如此者数四，用费颇多，知远甚以为忧。或说「梁代筑浮山堰，频有阙坏，乃以铁数万斤坟积其下，堰乃成」。知远闻之，即依其言而塞穴。初，堰之将坏也，辄闻其下殷如雷声，至是其声移于上流数里。盖金铁味辛，辛能害目，蛟龙护其目，避之而去，故堰可成。《封氏闻见记》八。《唐语林》五。</li>
</ol>
</div>
<div id="贾-至" class="section level2">
<h2>
<span class="header-section-number">66.31</span> 贾　至<a class="anchor" aria-label="anchor" href="#%E8%B4%BE-%E8%87%B3"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-贾至-1"></span>
见元载<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html#%E5%94%90%E8%BD%B6%E5%8D%81%E5%85%AD-%E5%85%83%E8%BD%BD-10">10</a>。</p></li>
<li><p><span id="唐轶十五-贾至-2"></span>
见李华<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%9D%8E%E5%8D%8E-3">3</a>。</p></li>
</ol>
</div>
<div id="李之芳" class="section level2">
<h2>
<span class="header-section-number">66.32</span> 李之芳<a class="anchor" aria-label="anchor" href="#%E6%9D%8E%E4%B9%8B%E8%8A%B3"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-李之芳-1"></span>
李之芳，太宗子蒋王恽之曾孙，有令誉。安禄山奏为范阳司马，禄山反，自拔归京师。广德初，使吐蕃，被留二岁，乃归，拜礼部尚书，改太子宾客，薨。子美哭之芳诗云：「江雨铭旌湿，湖风井迳秋。」又曰：「复魄昭丘远，归魂素浐偏。」盖死于江湖也。《唐诗纪事》二三。</li>
</ol>
</div>
<div id="元-结" class="section level2">
<h2>
<span class="header-section-number">66.33</span> 元　结<a class="anchor" aria-label="anchor" href="#%E5%85%83-%E7%BB%93"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-元结-1"></span>
元结，天宝之乱，自汝𣸣大率邻里南投襄汉，保全者千余家。乃举义师宛、叶之间，有婴城扞寇之功。结，天宝中〔师中行子〕。始在商余之山，称元子。逃难入猗玗山，〔始称猗玗子〕，或称浪士。渔者呼为聱叟。酒徒呼为漫叟。及为官，呼为漫郎。《国史补》上。又《广记》二〇二引。《唐语林》四。</p></li>
<li><p><span id="唐轶十五-元结-2"></span>
唐元次山承诏诣京师。至汝上，逢山龟亦承诏诣京师，遂与山龟一例乘邮而至。因上书韦陟尚书，愿不以结齿于山龟而以士君子之礼见。《藏一话腴》乙集下。</p></li>
<li><p><span id="唐轶十五-元结-3"></span>
浯溪在永州北百余里，流入湘江。溪水石奇绝。唐上元中容管经略使元结罢任居焉。以所著《中兴颂》刻之崖石，颜真卿书。结复为《浯台》、《石堂》、《西峰》、《四厌亭铭》，皆刻于石崖上。皇朝干德中左补阙王伸知永州，维舟于此，留诗云：「湘川佳致有浯溪，元结雄文向此题。想得后人难以继，高名长与白云齐。」《零陵总记》（《诗话总龟》前集一六）。</p></li>
</ol>
</div>
<div id="李-翰" class="section level2">
<h2>
<span class="header-section-number">66.34</span> 李　翰<a class="anchor" aria-label="anchor" href="#%E6%9D%8E-%E7%BF%B0"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-李翰-1"></span>
张巡之守睢阳，粮尽食人，以至受害。人亦有非之者。上元二年，衞县尉李翰撰巡传上之，因请收葬睢阳将士骸骨。又采从来论巡守死立节不当异议者五人之辞，著于篇。《国史补》上。</p></li>
<li><p><span id="唐轶十五-李翰-2"></span>
李翰文虽宏畅，而思甚苦涩。晚居阳翟，常从邑令皇甫曾求音乐。思涸则奏乐，神全则缀文。《国史补》上。又《广记》一九八引。《唐语林》二。</p></li>
</ol>
</div>
<div id="张-谓" class="section level2">
<h2>
<span class="header-section-number">66.35</span> 张　谓<a class="anchor" aria-label="anchor" href="#%E5%BC%A0-%E8%B0%93"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-张谓-1"></span>
见李白<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html#%E5%94%90%E8%BD%B6%E5%8D%81%E5%9B%9B-%E6%9D%8E%E7%99%BD-23">23</a>。</p></li>
<li><p><span id="唐轶十五-张谓-2"></span>
见阎济美<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%B9%9D.html#%E5%94%90%E8%BD%B6%E5%8D%81%E4%B9%9D-%E9%98%8E%E6%B5%8E%E7%BE%8E-1">1</a>。</p></li>
</ol>
</div>
<div id="魏-颢" class="section level2">
<h2>
<span class="header-section-number">66.36</span> 魏　颢<a class="anchor" aria-label="anchor" href="#%E9%AD%8F-%E9%A2%A2"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-魏颢-1"></span>
魏万后名颢，上元初登第。始见〔李〕白于广陵，白曰：「尔后必著大名于天下，无忘老夫与明月奴。」因尽出其文，命颢集之。《唐诗纪事》二二。</li>
</ol>
</div>
<div id="薛-胜" class="section level2">
<h2>
<span class="header-section-number">66.37</span> 薛　胜<a class="anchor" aria-label="anchor" href="#%E8%96%9B-%E8%83%9C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-薛胜-1"></span>
萧华虽陷贼中，李泌尝荐之。后泌归山，肃宗终相之。唯举薛胜掌纶诰，终不行。或问于泌，泌云：「胜官卑，难于发端。」乃置其《拔河赋》于案，冀肃宗览之，遂更荐。肃宗至，果读之，不称旨，曰：「天子者君父，而以天子玉齿对金钱荧煌乎？」他日复荐，终不得。信命也。《感定录》（《广记》一四九）。</p></li>
<li><p><span id="唐轶十五-薛胜-2"></span>
进士河东薛胜为《拔河赋》，其辞甚美，时人竞传之。《封氏闻见记》六。《唐语林》五。</p></li>
</ol>
</div>
<div id="张志和" class="section level2">
<h2>
<span class="header-section-number">66.38</span> 张志和<a class="anchor" aria-label="anchor" href="#%E5%BC%A0%E5%BF%97%E5%92%8C"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-张志和-1"></span>
张志和，字子同，会稽人。性高迈，不拘检，自称烟波钓徒。著《玄真子》十卷。书迹狂逸。自为《渔歌》，便画之，甚有逸思。肃宗朝，官至左金吾衞录事参军。本名龟龄，诏改之。颜鲁公与之善，陆羽等尝为食客。《历代名画记》一〇。</p></li>
<li><p><span id="唐轶十五-张志和-2"></span>
张志和或号曰烟波子，常渔钓于洞庭湖。初，颜鲁公典吴兴，知其高节，以《渔歌》五首赠之。张乃为卷轴，随句赋象，人物、舟船、鸟兽、烟波、风月，皆依其文，曲尽其玅，为世之雅律，深得其态。《唐朝名画录》。又《御览》七五一引作《唐画断》。《图绘宝鉴》二。</p></li>
<li><p><span id="唐轶十五-张志和-3"></span>
玄真子姓张，名志和，会稽山阴人也。博学能文，擢进士第。善画。饮酒三斗不醉。守真养气，卧雪不寒，入水不濡。天下山水，皆所游览。鲁国公颜真卿与之友善，真卿为湖州刺史，与门客会饮，乃唱和为《渔父词》。其首唱即志和之词，曰：「西塞山边白鸟飞，桃花流水鳜鱼肥。青箬笠，绿蓑衣，斜风细雨不须归。」真卿与陆鸿渐、徐士衡、李成矩共和二十五首，递相夸赏。而志和命丹青剪素，写景天词，须臾五本。花木禽鱼，山水景像，奇绝踪迹，今古无伦。而真卿与诸客传翫，叹服不已。《续仙传》（《广记》二七）。《古今诗话》（《诗话总龟》前集四七）。</p></li>
<li><p><span id="唐轶十五-张志和-4"></span>
肃皇赐高士玄真子张志和奴婢各一人，玄真子配为夫妻，名曰渔僮、樵青。人问其故，答曰：「渔僮使卷钓收纶，芦中鼓枻；樵青使苏兰薪桂，竹里煎茶。」志和，字子同。《南部新书》壬。</p></li>
</ol>
</div>
<div id="韩仲卿" class="section level2">
<h2>
<span class="header-section-number">66.39</span> 韩仲卿<a class="anchor" aria-label="anchor" href="#%E9%9F%A9%E4%BB%B2%E5%8D%BF"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-韩仲卿-1"></span>
韩仲卿一日梦一乌帻少年，风姿磊落，神仙人也。拜求仲卿，言：「某有文集在建邺李氏。公当名出一时，肯为我讨是文而序之，俾我亦阴报耳。」仲卿诺之。去复回曰：「我曹植子建也。」仲卿既寤，检邺中书得子建集，分为十卷，异而序之。即仲卿作也。《龙城录》上。《异人录》（《类说》一二）。</li>
</ol>
</div>
<div id="明-瓒" class="section level2">
<h2>
<span class="header-section-number">66.40</span> 明　瓒<a class="anchor" aria-label="anchor" href="#%E6%98%8E-%E7%93%92"><i class="fas fa-link"></i></a>
</h2>
<ol style="list-style-type: decimal">
<li><p><span id="唐轶十五-明瓒-1"></span>
见李泌<a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94.html#%E5%94%90%E8%BD%B6%E5%8D%81%E4%BA%94-%E6%9D%8E%E6%B3%8C-3">3</a>。</p></li>
<li><p><span id="唐轶十五-明瓒-2"></span>
李泌在衡山，事明瓒禅师。瓒云：「欲学者，先将笔砚碎却。」明瓒，北宇大照之门人，性懒。群僧令看盐，雨至，流于池，群僧殴之，不怒。冬月卧于灶前不起，以粥洒其头，因就头取吃。号懒瓒。作《明心论》。《续博物志》六。</p></li>
</ol>
</div>
<div id="侯四娘" class="section level2">
<h2>
<span class="header-section-number">66.41</span> 侯四娘<a class="anchor" aria-label="anchor" href="#%E4%BE%AF%E5%9B%9B%E5%A8%98"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-侯四娘-1"></span>
至德元年，史思明未平，衞州有妇人侯四娘等三人刺血谒于军前，愿入义营讨贼。《独异志》（《广记》二七〇）。</li>
</ol>
</div>
<div id="张詧妻孟氏" class="section level2">
<h2>
<span class="header-section-number">66.42</span> 张詧妻孟氏<a class="anchor" aria-label="anchor" href="#%E5%BC%A0%E8%A9%A7%E5%A6%BB%E5%AD%9F%E6%B0%8F"><i class="fas fa-link"></i></a>
</h2>
<ol style="list-style-type: decimal">
<li>
<span id="唐轶十五-张詧妻孟氏-1"></span>
三原之南薰店，贞元末，有孟媪者，百余岁而卒。年二十六嫁张詧，詧为郭汾阳左右，与媪貌相类。詧死，媪伪衣丈夫衣，为詧弟，事汾阳。又凡一十五年，已年七十二矣，累兼大夫。忽思茕独，遂嫁此店潘老为妇。诞二子，曰滔、曰渠。滔年五十四，渠年五十二。《南部新书》庚。</li>
</ol>
</div>
</div>
  <div class="chapter-nav">
<div class="prev"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%9B%9B.html"><span class="header-section-number">65</span> 唐人轶事汇编卷十四</a></div>
<div class="next"><a href="%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E5%85%AD.html"><span class="header-section-number">67</span> 唐人轶事汇编卷十六</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#%E5%94%90%E4%BA%BA%E8%BD%B6%E4%BA%8B%E6%B1%87%E7%BC%96%E5%8D%B7%E5%8D%81%E4%BA%94"><span class="header-section-number">66</span> 唐人轶事汇编卷十五</a></li>
<li><a class="nav-link" href="#%E6%88%BF-%E7%90%AF"><span class="header-section-number">66.1</span> 房　琯</a></li>
<li><a class="nav-link" href="#%E5%B4%94-%E5%9C%86"><span class="header-section-number">66.2</span> 崔　圆</a></li>
<li><a class="nav-link" href="#%E8%A3%B4-%E5%86%95"><span class="header-section-number">66.3</span> 裴　冕</a></li>
<li><a class="nav-link" href="#%E5%B4%94-%E6%B6%A3"><span class="header-section-number">66.4</span> 崔　涣</a></li>
<li><a class="nav-link" href="#%E5%BC%A0-%E9%95%90"><span class="header-section-number">66.5</span> 张　镐</a></li>
<li><a class="nav-link" href="#%E8%8B%97%E6%99%8B%E5%8D%BF"><span class="header-section-number">66.6</span> 苗晋卿</a></li>
<li><a class="nav-link" href="#%E5%90%95-%E8%AB%B2"><span class="header-section-number">66.7</span> 吕　諲</a></li>
<li><a class="nav-link" href="#%E8%A3%B4%E9%81%B5%E5%BA%86"><span class="header-section-number">66.8</span> 裴遵庆</a></li>
<li><a class="nav-link" href="#%E6%9D%8E-%E6%8F%86"><span class="header-section-number">66.9</span> 李　揆</a></li>
<li><a class="nav-link" href="#%E7%AC%AC%E4%BA%94%E7%90%A6"><span class="header-section-number">66.10</span> 第五琦</a></li>
<li><a class="nav-link" href="#%E6%9D%8E-%E6%B3%8C"><span class="header-section-number">66.11</span> 李　泌</a></li>
<li><a class="nav-link" href="#%E9%83%AD%E5%AD%90%E4%BB%AA"><span class="header-section-number">66.12</span> 郭子仪</a></li>
<li><a class="nav-link" href="#%E9%83%AD%E5%B9%BC%E6%98%8E"><span class="header-section-number">66.13</span> 郭幼明</a></li>
<li><a class="nav-link" href="#%E6%9D%8E%E5%85%89%E5%BC%BC"><span class="header-section-number">66.14</span> 李光弼</a></li>
<li><a class="nav-link" href="#%E6%9D%8E%E9%92%A6%E7%91%B6"><span class="header-section-number">66.15</span> 李钦瑶</a></li>
<li><a class="nav-link" href="#%E6%9D%A5-%E7%91%B1"><span class="header-section-number">66.16</span> 来　瑱</a></li>
<li><a class="nav-link" href="#%E6%9D%8E%E5%97%A3%E4%B8%9A"><span class="header-section-number">66.17</span> 李嗣业</a></li>
<li><a class="nav-link" href="#%E9%A9%AC-%E7%92%98"><span class="header-section-number">66.18</span> 马　璘</a></li>
<li><a class="nav-link" href="#%E7%99%BD%E5%AD%9D%E5%BE%B7"><span class="header-section-number">66.19</span> 白孝德</a></li>
<li><a class="nav-link" href="#%E7%94%B0%E7%A5%9E%E5%8A%9F"><span class="header-section-number">66.20</span> 田神功</a></li>
<li><a class="nav-link" href="#%E6%9D%8E%E8%BE%85%E5%9B%BD"><span class="header-section-number">66.21</span> 李辅国</a></li>
<li><a class="nav-link" href="#%E5%B4%94%E5%85%89%E8%BF%9C"><span class="header-section-number">66.22</span> 崔光远</a></li>
<li><a class="nav-link" href="#%E5%B4%94-%E5%99%A8"><span class="header-section-number">66.23</span> 崔　器</a></li>
<li><a class="nav-link" href="#%E6%9D%8E%E5%B3%98-%E6%9D%8E%E5%B2%98"><span class="header-section-number">66.24</span> 李峘　李岘</a></li>
<li><a class="nav-link" href="#%E5%B0%9A-%E8%A1%A1"><span class="header-section-number">66.25</span> 尚　衡</a></li>
<li><a class="nav-link" href="#%E9%82%93%E6%99%AF%E5%B1%B1"><span class="header-section-number">66.26</span> 邓景山</a></li>
<li><a class="nav-link" href="#%E4%B8%A5-%E6%AD%A6"><span class="header-section-number">66.27</span> 严　武</a></li>
<li><a class="nav-link" href="#%E5%B7%A6-%E9%9C%87"><span class="header-section-number">66.28</span> 左　震</a></li>
<li><a class="nav-link" href="#%E6%9D%8E-%E6%83%87"><span class="header-section-number">66.29</span> 李　惇</a></li>
<li><a class="nav-link" href="#%E6%9D%8E%E7%9F%A5%E8%BF%9C"><span class="header-section-number">66.30</span> 李知远</a></li>
<li><a class="nav-link" href="#%E8%B4%BE-%E8%87%B3"><span class="header-section-number">66.31</span> 贾　至</a></li>
<li><a class="nav-link" href="#%E6%9D%8E%E4%B9%8B%E8%8A%B3"><span class="header-section-number">66.32</span> 李之芳</a></li>
<li><a class="nav-link" href="#%E5%85%83-%E7%BB%93"><span class="header-section-number">66.33</span> 元　结</a></li>
<li><a class="nav-link" href="#%E6%9D%8E-%E7%BF%B0"><span class="header-section-number">66.34</span> 李　翰</a></li>
<li><a class="nav-link" href="#%E5%BC%A0-%E8%B0%93"><span class="header-section-number">66.35</span> 张　谓</a></li>
<li><a class="nav-link" href="#%E9%AD%8F-%E9%A2%A2"><span class="header-section-number">66.36</span> 魏　颢</a></li>
<li><a class="nav-link" href="#%E8%96%9B-%E8%83%9C"><span class="header-section-number">66.37</span> 薛　胜</a></li>
<li><a class="nav-link" href="#%E5%BC%A0%E5%BF%97%E5%92%8C"><span class="header-section-number">66.38</span> 张志和</a></li>
<li><a class="nav-link" href="#%E9%9F%A9%E4%BB%B2%E5%8D%BF"><span class="header-section-number">66.39</span> 韩仲卿</a></li>
<li><a class="nav-link" href="#%E6%98%8E-%E7%93%92"><span class="header-section-number">66.40</span> 明　瓒</a></li>
<li><a class="nav-link" href="#%E4%BE%AF%E5%9B%9B%E5%A8%98"><span class="header-section-number">66.41</span> 侯四娘</a></li>
<li><a class="nav-link" href="#%E5%BC%A0%E8%A9%A7%E5%A6%BB%E5%AD%9F%E6%B0%8F"><span class="header-section-number">66.42</span> 张詧妻孟氏</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>历史上的一些人</strong>" was written by 林峰. It was last built on 2022-05-30.</p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer>
</body>
</html>
